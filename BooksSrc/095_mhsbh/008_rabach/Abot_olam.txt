
$ ספר אבות עולם
פירוש על מסכת אבות, ויקרא שמה רחובות, כי עתה הרחיב ה' לנו בגשם נדבות, לעת צאת השואבות, והולכי נתיבות, הכינו וגם חקרו, שאל יעקב בעזרו, בהלו נרו, שתים זו שמענו, אלון בכות, עת הזמיר הלא זה דברו, על כןקרא שמו אבות עולם, ועליו יציץ נזרו, החוט המשולש לא ינתק מאהלו, מבטחו להגיד לאדם ישרו, והלכו עמים לאורו:
שרגא  בטיהרא  דמהניא  אור  לשבת  נגדו, זה  שפר  מנורת  המאור  אשר  אזן  ותקן הרב המפורסם, הנודע שמו בשערים המצויינים, הוא הכהן הגדול, בהורים ותמים, המקובל  האלקי,  החסיד  כמוהר"ר
בנימין הכהן נר"ו: בויניציה
בשנת תע"ט - לפ"ק:

# הקדמת הספר
ילקטו המרבה והממעיט איש לפי אכלו, כל אשר יש לו פת בסלו, אשר עלה בגורלו ואת עול סבלו, ונשמע בקדש קולו, וישא משלו, יהי שלום בחילו, וישלם ה' פעלו, אך נפש כי תמעול מעל לכסות בכנף מעילו, דברו פי חכם חן ולהסיג גבולו, וחלצה נעלו מעל רגלו, ופיו הכשילו, לומר שלך שלי ולהשיב לשואלו, לא יאבה ה' סלוח לו, לא כן אנכי עמדי כי מיום היותי לא לבי הלך להתלבש בטלית שאינו שלו, רק הייתי כאספי קיץ כעוללות בציר יגעה שור על בלילו, בחרה רצתה נפשי להתעלס באהבים ולחזות בנועם ה' ולבקר בהיכלו, לקרבה אל המלאכה בפירוש מסכת אבות המלאה לה אמירי ספירי מוסר השכל לחונים תחת צילו, והגם כי קדמוני ברכים דרבנן קשישי כל א' ואחד כרוב גדלו, הנה מקום אתי כי כל א' קיבל חלקו. והכין לכל בריותיו מאכלו, אל אדון מחוללו, באשורם אחזה רגלי להראות העמים והשרים יתרון האור וכבוד אומר כלו, ממני הצעיר הבא בדרך וחשכה לו, יסוכוהו צאלים צללו, ה' הצילה נפשי משפת שקר ומחי קבלו, והאמת יורה דרכו ופללו, אשרי כל חוכי לו, והיה ביום הנחילו, ובא גואלו, ובנה את מלון קיצו יער כרמילו, ב"ב אמן:
ב"ך ה' חסיתי אל אבושה לעולם בצדקתך פלטני:

# הקדמה למסכת אבות
ישמח האב ותגל האשה בפרי בטנם שלכן נקראו בשמם אב ואם, מטעם כי המה מולידים בדומה, ואיתא בפרק המפלת&nbsp;<a href="#footnote-1" id="noteref-1" title="נדה לא, ע"א.">[1]</a>: תנו רבנן שלשה שותפים יש באדם, הקדוש ברוך הוא ואביו ואמו. לכן הא' מורה על הב"ה, והב' על אביו ואמו שניהם שוים, ולהיות שהזכר כובש את הנקבה, (בראשית א, כח): וכבשה כתיב&nbsp;<a href="#footnote-2" id="noteref-2" title="יבמות סה, ע"ב.">[2]</a>. לכן רמוזים שניהם בו. והיא נקראת אם, כי הא' הוא הב"ה והמ' כנגד ארבעים יום של יצירת הולד שנוצר בבטן האם, וגם כי בא"ב של אלב"ם הב' מתחלפת בם', והרי אב גם-כן. עוד רמוז בהיקרא אב כי ג' נקראים אבות, האב המוליד, וגם המגדל יתום בתוך ביתו נקרא אב כמו שנפרש, והמלמדו תורה גם-כן נקרא אב, ולכן הא' מורה על הרב, והב' על המוליד והמגדל. עוד שם אב הוא מגזרת אבה כנזכר בשרשים, לפי שהאב יעשה בבנו כרצונו ולא יוכל למרות עיני כבודו, וגם שהוא גדול וקודם לבן. והוא כמו (בראשית מה, ח): וישימני לאב לפרעה. ולכן כתוב במשלי יג, א: בן חכם מוסר אב ולץ לא שמע גערה. שיובן עם מה דגרסינן בשמות רבה ריש פ"א וז"ל: (משלי יג, כד): חושך שבטו שונא בנו. ללמדך שכל המונע בנו מן המרדות, סוף בא לתרבות רעה ושונאהו, שכן מצינו בישמעאל שהיה לו געגועים על אברהם אביו ולא רידהו ויצא לתרבות רעה ושנאהו והוציאו מביתו ריקם וכו', כיוצא בו (בראשית כה, כח): ויאהב יצחק את עשו. לפיכך יצא לתרבות רעה על אשר לא רידהו וכו', כיוצא בו דוד שלא יסר לאבשלום בנו ולא רידהו יצא לתרבות רעה וביקש להרוג את אביו וכו', וכל המייסר את בנו מוסיף הבן אהבה על אביו והוא מכבדו, שנאמר (משלי כט, יז): יסר בנך ויניחך וכו'. אתה מוצא שאברהם ייסר את יצחק בנו ולימדו תורה והדריכו בדרכיו וכו', כיוצא בו היה יצחק משחר מוסר ליעקב, שלמד יצחק תורה ויסרו בבית תלמודו וכו', ואף יעקב ייסר את בניו ורידה אותם ולימדם דרכיו שלא יהיה בהם פסולת וכו'. והמדרש הזה קשה להולמו כי מה נשתנו אלו מאלו, למה לא רידה אברהם לישמעאל וליצחק ייסרו, וכן יצחק לא רידה את עשו וייסר ליעקב, ועוד שבתחילה אמר בכולם לשון מרדות ואח"כ כל המייסר. אמנם כתב שם בעל יפה תאר כי רידוי היינו בשבט מוסר, וייסר היינו תוכחה בפה, כי בעוד הבן קטן יש לרדותו בשבט, אך משהגדיל אין להכותו פן יבעט בו, כדאיתא במועד-קטן&nbsp;<a href="#footnote-3" id="noteref-3" title="יז, ע"א: אמתא דבי רבי חזיתיה לההוא גברא דהוה מחי לבנו גדול, אמרה ליהוי ההוא גברא בשמתא דקעבר משום (ויקרא יט, יד): ולפני עור לא תתן מכשול. דתניא ולפני עור לא תתן מכשול. במכה לבנו גדול הכתוב מדבר.">[3]</a> רק צריך להוכיחו בדברים. אך קשה שבמדרש אומר כיוצא בו דוד שלא ייסר לאבשלום בנו ולא רידהו, הרי שכתב ייסר תחילה שנראה מקטנותו, ולא רידהו בגדלותו ואיפכא מסתברא. ואפשר שבא להשמיענו דלא מבעיא שלא רידהו מקטנותו, אלא לא ייסרו אפילו בדברים, וזה גרם שבגדלותו נתן כתף סוררת, ואז היה לו לרדותו כיון שהיה מלך ובמשפט יעמיד ארץ, ולפי שלא רידהו יצא לתרבות רעה וביקש להרגו, הנה כי כן בדרך זו נלך לפרש כל המדרש, כי ודאי שאברהם הוכיח את ישמעאל כאב המייסר את בניו, ולפי שהיה לו געגועים עליו ולא רידהו בשבט, כי סוף סוף בן האמה הוא, וזרוק חוטרא אאוירא אעיקרא קאי, יצא לתרבות רעה ושנאהו, וכן יצחק לעשו לפי שהיה צד את אביו באמרי פיו, היאך מעשרין את המלח וכו'. שלכן מביא ראיה מפסוק (בראשית כה, כח): ויאהב יצחק את עשו כי ציד בפיו. לפיכך יצא לתרבות רעה וכו'. וכן דוד המלך ע"ה לפי שאבשלום היה בן יפת תאר כנודע, ודוד דרש סמוכין&nbsp;<a href="#footnote-4" id="noteref-4" title="סנהדרין קז, ע"א.">[4]</a>, ולכן לא ייסרו בדברים ולא רידהו בשבט ובזה יצא לתרבות רעה, וכן לאדוניהו כי הוא ידע שלא ימלוך תחתיו שכבר הובטח ששלמה ישב על כסאו ולכן לא רידהו ולא גער בו וגם הוא יצא לתרבות רעה. לא כן הצדיקים כי כל המייסר את בנו אפילו בדברים בעלמא, מוסיף הבן אהבה על אביו והוא מכבדו, וכמו שעשה אברהם ליצחק, שאפילו כשהגדיל והיה בן ל"ז שנה כיבד לאביו ולא כיהה בו, כל-שכן ויעקוד את יצחק בנו, וכן יצחק ליעקב, אך ביעקב לבניו אומר ואף יעקב ייסר את בניו ורידה אותם, כי בזמן מיתתו הוכיח אותם בדברי כבושין, (בראשית מט, ז): ארור אפם כי עז וכו'. וזה היה קשה להם יותר ממכת מרדות, כאמרם ז"ל&nbsp;<a href="#footnote-5" id="noteref-5" title="ברכות ז, ע"א.">[5]</a>: טובה מרדות אחת בלבו של אדם יותר מכמה מלקויות. זהו שאמר הכתוב (משלי יג, א): בן חכם מוסר אב. כי הבן הוא חכם מחמת מוסר אביו שמייסרו בדברים, ודי בזה. אך (שם): ולץ לא שמע גערה. שלא שומע לתוכחת אביו וצריך לרדותו במקל, ובמדרש משלי על-פסוק (כב, טו): אולת קשורה בלב נער. ז"ל: אם זכה אדם לשבט מוסר מוטב, ואם לאו הרי מלקות בית-דין, מתלא אמר לחכימא ברמיזא ולשטיא בכורמיזא. והוא מה-שכתוב בבן סורר ומורה (דברים כב, יח): ויסרו אותו - מלקות, שבתחילה היו מביאין אותו לבית דין ומלקין אותו, וזהו (מדרש משלי כ"ב) ולשטיא בכורמיזא. שפסוק (שמות כא, יח): באבן או באגרוף. מתורגם באבנא או בכורמיזא. עוד כתוב במשלי כט. (יז): יסר בנך ויניחך ויתן מעדנים לנפשך. ויובן עם מעשה רב הובא במדרש הנעלם דרות&nbsp;<a href="#footnote-6" id="noteref-6" title="זהר חדש. רות.">[6]</a> דף מ"ג, בחכם א' שבא לו בחלום אדם רשע שהיו דנים אותו בגהינם, והלך אותו החכם וביקש אם היה לו בן ומצאו ולימד לו תורה וכו', ההוא גברא אתי ליה בחלמא ואמר-ליה מן יומא דידע בני פסוק חד, פקו לי מן דינאי, כיון דקרא קריאת-שמע סלקין דינאי זמנא חד, כיון דקרא בי רב אעברו דינאי מכל וכל. יומא דאתחכים וקרו ליה רבי, אתקינו כורסי בין צדיקייא בגנתא־דעדן. ובכל יומא ויומא דאתחדשא אורייתא בשמיה, מעטרין לי בעיטרא עילאה דצדיקייא. זהו בכיוון יסר בנך ויניחך. שיתן לך מנוחה מדינה של גיהנם, ולא זו בלבד אלא ויתן מעדנים לנפשך. שיעטרוהו בעיטרא דצדיקייא, שנפשו תנוח בעדן גן אלקים.
ובפרשת אמור כתוב (ויקרא כא, ט): ובת איש כהן כי תחל לזנות את אביה היא מחללת וכו'. ואמרו על זה בפרק ז' דסנהדרין&nbsp;<a href="#footnote-7" id="noteref-7" title="נב ע"א.">[7]</a> דתניא היה רבי מאיר אומר: מה תלמוד-לומר את אביה היא מחללת, שאם היו נוהגין בו קודש - נוהגין בו חול, כבוד - נוהגין בו בזיון וכו'. אלה איפוא הם שתי מעלות הראויות לכהן, דגרסינן בנדרים פרק ח'&nbsp;<a href="#footnote-8" id="noteref-8" title="סב, ע"ב.">[8]</a>: (ויקרא כא, ח): וקדשתו. תנא דבי רבי ישמעאל לכל דבר שבקדושה, לפתוח ראשון ולברך ראשון וליטול מנה יפה ראשון. ואם-כן כנגד לפתוח ראשון ולברך ראשון שהם דברים שבקדושה, שפירש רש"י לפתוח ראשון. לקרוא בספר-תורה ולברך ראשון בברכת המוציא ובברכת המזון. כנגד זה אמר שאם היו נוהגין בו קדש נוהגין בו חול, וכנגד ליטול מנה יפה ראשון אמר כבוד - נוהגין בו בזיון. ובזה יובן הפסוק בפרשת כי תצא (דברים כב, כ): ואם אמת היה הדבר הזה וכו'. (כא): והוציאו את הנערה אל פתח בית אביה וכו' כי עשתה נבלה בישראל לזנות בית אביה. ופירש רש"י ז"ל: כמו בבית אביה. לפי שחסר הב' ראשונה. ונלע"ד שיובן כפשוטו עם מאי דגרסינן בסוף מסכת סוכה&nbsp;<a href="#footnote-9" id="noteref-9" title="נו, ע"ב.">[9]</a>: תנו רבנן מעשה במרים בת בלגה שהמירה דתה והלכה ונישאת לסרדיוט א' ממלכי יוונים, וכששמעו חכמים בדבר קבעו את טבעתה וסתמו את חלונה. ובעינן שם איהי חטאתה ואנן קנסינן לכולה משמרה. אמר אביי אין, כדאמרי אינשי שותא דינוקא בשוקא או דאבוה או דאימיה. ומשום אבוה ואימיה קנסינן לכולה משמרה. אמר אביי אוי לרשע ואוי לשכנו. זהו שאמר הכתוב והוציאו את הנערה אל פתח בית אביה, לפי דשותא דינוקא וכו', ורגמוה כל אנשי עירה. במעמד אנשי עירה, דהיינו אוי לרשע ואוי לשכנו, כי עשתה נבלה בישראל לזנות בית אביה. דהיינו שמוציאה שם רע על כל בית אביה לחלל כבודם.
ובב"ר פ' ס"ג: (בראשית כה, יט): ואלה תולדות יצחק בן אברהם. (משלי יז, ו): עטרת זקנים בני בנים ותפארת בנים אבותם. האבות עטרה לבנים, שנאמר (שם): ותפארת בנים אבותם. הבנים עטרה לאבות, דכתיב (שם): עטרת זקנים בני בנים. וקשה למה לא דרש הפסוק כסדרו, הגם שמן הראוי להקדים האבות לבנים עכ"ז היה לו להביא הפסוק כצורתו. אמנם קשיא ליה לבעל המדרש שזה הפסוק לאו רישיה סיפיה, שתחילה אמר עטרת זקנים בני בנים ואח"כ ותפארת בנים ולא בני בנים, ואם-כן או יאמר כולו בני בנים או בנים לחוד, ועוד תחילה כתוב עטרת ואח"כ תפארת. אך הכל יובן עם מאי דאיתא במציעא פרק ז'&nbsp;<a href="#footnote-10" id="noteref-10" title="פה, ע"א.">[10]</a> אמר רבי פרנך אמר רבי יוחנן כל שהוא תלמיד-חכם ובנו תלמיד-חכם ובן בנו תלמיד-חכם, שוב אין תורה פוסקת מזרעו לעולם, שנאמר (ישעיה נט, כא): ואני זאת בריתי וכו' לא ימושו מפיך וכו'. ופירש התם בתוספות דדוקא שראו זה את זה. לכן שפיר קאמר עטרת זקנים בני בנים, דהיינו שהזקן שהוא אבי האב יש לו עטרה כשגם בן בנו תלמיד-חכם, שאז מובטח הוא שאין תורה פוסקת מזרעו לעולם, וזוהי דווקא עטרת זקנים. ואינו יכול לומר בנים לבד שבזה עדיין אין לו עטרה, כי מי יודע אם בן בנו החכם יהיה או סכל. ואף גם זו ותפארת בנים אבותם. שיובן עם מאי דגרסינן במנחות פרק ה'&nbsp;<a href="#footnote-11" id="noteref-11" title="נג, ע"א.">[11]</a>: אמרי ליה רבנן לרבי פרידא, רבי עזריה בר בריה דרבי אבטולס דהוא עשירי לרבי אלעזר בן עזריה, דהוא עשירי לעזרא, קאי אבבא אמר מאי כולי האי, אי בר אוריין הוא יאי, אי בר אוריין ובר אבהן יאי ויאי, בר אבהן ולא בר אוריין אישא תיכליה, אמרו ליה בר אוריין הוא, אמר להו ליעול וליתי, חזייה דהוה עכירא דעתיה, פתח ואמר (תהילים טז, ב): אמרת לה' אדני אתה טובתי בל עליך. אמרה כנסת ישראל לפני הקדוש ברוך הוא, רבונו של עולם החזק לי טובה שהודעתיך בעולם, אמר לה טובתי בל עליך, איני מחזיק טובה אלא לאברהם יצחק ויעקב שהודיעוני תחילה בעולם, שנאמר (תהלים טז, ג): לקדושים אשר בארץ המה וכו'. וקשה לרבי פרידא למה הוקשה לו מאי כולי האי, שהרי הודיעוהו שהיה בן צדיק והוא עצמו אמר אח"כ דאי בר אוריין ובר אבהן יאי ויאי. ואם כוונתו לומר שהיה להם להודיע היותו בר אוריין, יאמר כן אבל לא יקשה מאי כולי האי, ועוד מה ענין דרשת רבי פרידא בפסוק (תהלים טז, ב): אמרת לה' וכו'. להפיס דעתו של עזריה, אמנם הרע לו לרבי פרידא מה שהאריכו לומר דהוא עשירי לרבי אלעזר בן עזריה, דהוא עשירי לעזרא. שנראה שכוונתם להגדילו מצד אבותיו בלבד ולא מצד עצמו, ולכן אמר מאי כולי האי, דדי לכם באמור אלי שהוא עשירי לרבי אלעזר בן עזריה או שהוא עשירי לעזרא, אך לא לכפול הדברים, שהרי אפשר שבכל אלו יגרע כחו, כי הנה אי בר אוריין הוא יאי, דאין יחס כיחס עצמו וזה היה לכם להקדים, ואם הוא בר אבהן ובר אוריין יאי ויאי, כי נאה לו מצד עצמו ונוסף עוד מצד זכות אבותיו, אמנם אי בר אבהן ולא בר אוריין אשא תיכליה. שהוא מובן עם מה-שכתוב לעיל ובת כהן וכו' באש תשרף. שמפני היותה בת כהן נדונית בשריפה חמורה, מה שאין כן באשת איש דעלמא שנידונית בחנק לבד, אף כאן להיותו בר אבהן ולא בר אוריין ידון כבת כהן בשריפה, אמרו ליה בר אוריין הוא, כלומר היה לך להבין שהוא תלמיד-חכם, שהרי אמרו בפרק-קמא דמגילה&nbsp;<a href="#footnote-12" id="noteref-12" title="טו ע"א.">[12]</a>: במתניתא תנא כל שמעשיו ומעשה אבותיו סתומין ופרט לך הכתוב באחד מהן לשבח, כגון (צפניה א, א): דבר ה' אשר היה אל צפניה בן כושי וכו'. בידוע שהוא צדיק בן צדיק וכו'. ועוד אמרו בפרק ארבע מיתות&nbsp;<a href="#footnote-13" id="noteref-13" title="סנהדרין. נב ע"א.">[13]</a>: אמר רב אשי כמאן קרינן רשיעא בר רשיעא ואפילו לרשיעא בר צדיקא, כמאן - כהאי תנא. את אביה היא מחללת וכו'. ואם-כן באמרו שהוא עשירי לרבי אלעזר בן עזריה ולעזרא, בידוע שהוא צדיק בן צדיק בר אבהן ובר אוריין, אמר להו ליעול וליתי, כלומר יעלה במעלות, כי כיון שהוא צדיק בן צדיק ראוי לכבדו, וכשראה רבי פרידא שעזריה הרע לו דבריו אלו, פתח ואמר אמרת לה' וכו'. כיוון רבי פרידא להודיע לעזריה שכיון שהוא תלמיד-חכם תפארת לו היותו בן גדולים, וזהו-שכתוב אמרה כנסת-ישראל לפני הב"ה, רבש"ע החזק לי טובה שהודעתיך בעולם, וזה על-ידי שקבלו התורה. וכמו-שכתוב בילקוט ישעיה ס"ג. (א): אני מדבר בצדקה שעשיתם שקבלתם את התורה שאלמלא כן היכן היתה מלכותי. וזהו-שכתוב אמרת לה' אדנ"י אתה. האמנם טובתי בל עליך, משיב להם הב"ה אין אני מחזיק טובה אלא לאברהם יצחק ויעקב שהודיעוני בעולם תחילה. וכלומר המתחיל לא יושג, והם התחילו בטובה תחילה ואתם החזקתם לעשות כן, ולפיכך גם לכם אני מטיב בעבור זה, והוא מה-שכתוב בב"ר פ' ע"ו: (בראשית לב, י): ויאמר יעקב אלקי אבי אברהם וכו'. הא לעשו לא, אלא הבוחר בדרכיהם והעושה כמעשיהם אני מתקיים עליו, מי שאינו בוחר בדרכיהם ואינו עושה כמעשיהם איני מתקיים עליו. ואם-כן טוב ויפה לאדם היותו צדיק בן צדיק, וזהו שאמר הכתוב במשלי א. (ט): כי לוית חן הם לראשך וכו'. שהקדים (ח): שמע בני מוסר אביך ואל תטוש תורת אמך. דהיינו שתלך בדרכי אבותיך הטובים, ובזה תרויח כי לוית חן הם לראשיך, שמחזיקים לך טובה וחינות לומר שהם נלוים למעשה אבותיך, ואי בר אבהן ובר אוריין יאי ויאי. וכיוצא בזה מצינו בברכות פרק ראשון&nbsp;<a href="#footnote-14" id="noteref-14" title="כז, ע"ב.">[14]</a> במחלוקת רבן גמליאל ורבי יהושע, שהסירו את רבן גמליאל מנשיאות ואמרו נוקמיה לרבי עקיבא לית ליה זכות אבות ועניש ליה, אלא נוקמיה לרבי אלעזר בן עזריה דהוא חכם והוא עשיר והוא עשירי לעזרא דאית ליה זכות אבות ולא מצי עניש ליה. אתי שפיר מה שאמר הכתוב ותפארת בנים אבותם. שתפארת הבנים הוא כשהאבות הם טובים, שבזה יש לו תפארת גדול כרבי אלעזר בן עזריה וכעזריה בריה דרבי אבטולס, שאף רבי פרידא אמר אי בר אבהן ובר אוריין יאי ויאי. ובזה יובן המדרש של ב"ר שהתחיל האבות עטרה לבנים, להוכיח שאף שבפסוק לא נזכר עטרת רק בזקנים, הנה גם באבות יש עטרת, וזה מדכתיב ותפארת בנים אבותם. דוי"ו מוסיף על ענין ראשון, דמלבד שעטרת זקנים בני בנים גם היא עטרת לאבות, שגם להם יש להם עטרה כשהבנים טובים וזה לפי שתפארת בנים אבותם. כשם שהאב מתפאר כשהוא בן צדיק, כך האבות מתעטרים כשהבן צדיק ולכן התחיל האבות עטרה לבנים, ומכל-שכן שהבנים עטרה לאבות, שהרי אם בני בנים עטרה לזקנים כל-שכן שהם עטרה לאבות, ודו"ק.
עוד כתוב במשלי יג. (כב): טוב ינחיל בני בנים וצפון לצדיק חיל חוטא. גם זה מובן עם האמור לעיל, כי כשהוא תלמיד-חכם ובנו תלמיד-חכם ובן בנו תלמיד-חכם שוב אין תורה פוסקת מזרעו. זהו-שכתוב טוב דהיינו כשהזקן הוא טוב, ינחיל בני בנים שהתורה ירושה ונחלה לבני בנים גם-כן, וירושה אין לה הפסק ולכן אין תורה פוסקת מזרעו, ולא זו בלבד אלא צפון לצדיק חיל חוטא, והוא מה-שכתוב בפרק י' דבבא-קמא&nbsp;<a href="#footnote-15" id="noteref-15" title="קיט, ע"א.">[15]</a>: ממון מסור אסור לאבדו ביד דילמא הוה ליה זרעא מעליא, וכתיב (איוב כז, יז): יכין רשע וצדיק ילבש. וקשה שהפסוק הוא באיוב כ"ז ואין שם תיבת רשע רק יכין וצדיק ילבש, אמנם מדכתיב ברישא (יג): זה חלק אדם רשע עם אל. וכתיב בתריה (טז): אם יצבר כעפר כסף וכו'. (יז): יכין וצדיק ילבש. מכלל דהפסוק ברשע משתעי, ואם-כן שפיר קאמר (כב): וצפון לצדיק חיל חוטא. שאע"פ שהוא  מסור ומותר לאבדו בידים אסור לאבד מכל-מקום משום דאפשר דנפיק מיניה ברא מעליא, וזהו חיל חוטא, דהיינו ממונו מלשון (תהילים מט, יא): ועזבו לאחרים חילם.
הנה עד עתה דיברנו באב המוליד, וכמה זוכה בהיות לו בן כשר והגון, ועתה נדבר גם באב המגדל כדאמרינן בפרק ב' דסנהדרין&nbsp;<a href="#footnote-16" id="noteref-16" title="יט, ע"ב.">[16]</a> ז"ל: (שמואל ב' כא, ח): ואת חמשת בני מיכל אשר ילדה לעדריאל המחולתי. וכי מיכל ילדה והלא מירב ילדה, אלא מירב ילדה ומיכל גדלה לפיכך נקראו על שמה, ללמדך שכל המגדל יתום בתוך ביתו מעלה עליו הכתוב כאילו ילדו. רבי חנינא אומר: מהכא, (רות ד, יז): ותקראנה לו השכנות שם לאמר נולד בן לנעמי. וכי נעמי ילדה והלא רות ילדה, אלא רות ילדה ונעמי גדלה לפיכך נקרא על שמה. רבי יוחנן אמר מהכא, (דברי הימים א' ד, יח): ואשתו היהודיה ילדה וכו' אלה בני בתיה בת פרעה אשר לקח (לו) מרד וכו'. וכי בתיה ילדה והלא יוכבד ילדה, אלא יוכבד ילדה ובתיה גדלה לפיכך נקרא על שמה, רבי אלעזר אמר מהכא, (תהילים עז, טז): גאלת בזרוע עמך בני יעקב ויוסף סלה. וכי יוסף ילד והלא יעקב ילד, אלא יעקב ילד ויוסף כלכל לפיכך נקראו על שמו עכ"ל. ויש לדקדק מאי בינייהו דהני רבנן שכל א' הביא ראיה אחרת ולא שוו בראיותיהן, אך נלע"ד שרבי חנינא לא שוה לו דרשת רבי יהושע בן קרחא (שמואל ב' כא, ח): ואת חמשת בני מיכל וכו'. שמיכל גדלה את חמשת בני מירב, לפי שאילו היה כן לא היה דוד מוסרם לגבעונים להמיתם להיותם גידולים שגידלה אשתו מיכל שהיתה חביבה עליו ביותר, ומשום-הכי ואת חמשת בני מיכל אשר ילדה לעדריאל המחולתי. מוקים ליה כמו שדרש רבי יוסי שם, מקיש קדושי מירב לעדריאל לקדושי מיכל לפלטי, מה קדושי מיכל לפלטי בעבירה אף קדושי מירב לעדריאל בעבירה, ונמצא שהיו ממזרים לפי שמירב היתה אשת דוד וניתנה לעדריאל בעבירה, ולכן נתנם דוד לגבעונים להמיתם. ולפי זה רבי חנינא אמר מהכא ותקראנה לו השכנות וכו' יולד בן לנעמי. וזה שכיון שנולד עובד כתיב (רות ד, יד): ותאמרנה הנשים אל נעמי ברוך ה' אשר לא השבית לך גואל היום. אך לא קראוהו בנה, אמנם כשראו מה שאמר הכתוב (טז): ותקח נעמי את הילד ותשיתהו בחיקה ותהי לו לאומנת. אז אמרו (יז): יולד בן לנעמי. מהטעם האמור שכל המגדל יתום בתוך ביתו מעלה עליו הכתוב כאילו ילדו, ועובד היה יתום, שבאותו הלילה שבא עליה מת בועז כנודע מהמדרש. ורבי יוחנן לא ניחא ליה בהכי, לפי שבדין אמר הכתוב יולד בן לנעמי, לפי שהוא היה מחלון ממש, כי בועז עשה כמו יבום לאשת מחלון ולפיכך אותו הבן נקרא על שמה, שלכן כתיב (שם, יד): אשר לא השבית לך גואל היום ויקרא שמו בישראל. כמו-שכתוב (דברים כה, ו): ולא ימחה שמו מישראל. ומפיק לה מדכתיב ואשתו היהודיה. שהיא היתה גיורת ולפי שגידלה למשה קראו בנה. אך רבי אלעזר לא רצה בראיה זו, לפי שבתיה בת פרעה הצילה את משה מהמיתה שהושלך ליאור, והרי הוא כאילו ילדתו ממש, מה שאין כן במגדל יתום בתוך ביתו בלבד, שאין מכאן ראיה שנקרא בנו, ועל זה הביא ראיה מהפסוק (תהילים עז, טז): בני יעקב ויוסף. שזה ודאי שלא היו בני יוסף, שאם על בני יוסף ממש קאמר, באמרו בני יעקב די, שאלה הם גם-כן בני יעקב ובכלל מאתים מנה, אלא ודאי שלפי שיוסף כלכל אותם נקראו גם-כן בניו, והיא ראיה גמורה שהמגדל יתום בתוך ביתו מעלה עליו הכתוב כאילו ילדו.
עוד אחד יקרא אב, והוא מה-שכתוב בפרק ב' דסנהדרין&nbsp;<a href="#footnote-17" id="noteref-17" title="יט, ע"ב.">[17]</a>: אמר רבי שמעון בר נחמני אמר רבי יונתן: כל המלמד בן חבירו תורה מעלה עליו הכתוב כאילו ילדו, שנאמר (במדבר ג, א): ואלה תולדות אהרן ומשה. וכתיב (ב): ואלה שמות בני אהרן. לומר לך אהרן ילד ומשה לימד לפיכך נקראו על שמו. משום דקשיא ליה שהפסוק הראשון כולו מיותר, דכיון שלא הזכיר אלא בני אהרן, לא היה לו לומר ואלה תולדות אהרן ומשה. ומדכתב כן בא להשמיענו שהמלמד בן חבירו תורה מעלה עליו הכתוב כאילו ילדו, שמיום שקיבל התורה ולימדה לבני אהרן נעשו תולדותיו. וכמו-שכתב רש"י ז"ל בפרשת במדבר. ובפרק חלק&nbsp;<a href="#footnote-18" id="noteref-18" title="סנהדרין צט, ע"ב.">[18]</a>: אמר ריש לקיש כל המלמד את בן חבירו תורה מעלה עליו הכתוב כאילו עשאו, שנאמר (בראשית יב, ה): ואת הנפש אשר עשו בחרן. רבי אלעזר אמר: כאילו עשאו לדברי תורה, שנאמר (דברים כט, ח): ושמרתם את דברי הברית הזאת ועשיתם אותם. רבא אמר כאילו עשאו לעצמו, שנאמר ועשיתם אותם. אל תקרי אותם אלא אתם ע"כ. השלימים הללו כל אחד מוסיף על הקודם, וזה דתנן בפרק ב' דמציעא&nbsp;<a href="#footnote-19" id="noteref-19" title="לג, ע"א.">[19]</a>: אבידת אביו ואבידת רבו, של רבו קודמת שאביו הביאו לעולם-הזה ורבו שלימדו חכמה מביאו לחיי העולם-הבא. ואם אביו חכם של אביו קודמת, היה אביו ורבו נושאין משאוי, מניח את של רבו ואח"כ מניח את של אביו, היה אביו ורבו בבית השבי, פודה את רבו ואח"כ פודה את אביו, ואם היה אביו חכם פודה את אביו ואח"כ פודה את רבו ע"כ. וצריך לדקדק למה במשאוי לא פירש אם אביו חכם שמניח את של אביו תחילה, אמנם בטור יורה-דעה סי' רמ"ב איתא ז"ל: ואדוני-אבי הרא"ש ז"ל כתב דלענין לפדותו ולפרק משאו, אביו אם הוא חכם קודם אפילו אינו שקול כרבו, אבל לענין השבת אבידתו אינו קודם אלא אם-כן הוא שקול כרבו, וכתב שם הבית-יוסף משום דבפדיון שהוא סכנת הגוף, כיון שאביו תלמיד-חכם אף על פי שאינו שקול כרבו חייב להציל נפשו מיני שחת קודם כל אדם, אבל אבידתו שאינו אלא הפסד ממון, אם אינו שקול כרבו אם יעבור על דעת אביו מעט אין רע וכו'. ונלע"ד לומר שגם במשאוי שהוא צערא דגופא הוי כפדיון ואביו קודם, כי הנה ברא כרעא דאבוהי, וצערא דאבוהי הוי צערא דידיה ממש, ונודע מה-שאמרו ז"ל&nbsp;<a href="#footnote-20" id="noteref-20" title="בבא מציעא סב, ע"א.">[20]</a>: חייך קודמין לחיי אחיך. ולכן אעפ"י שאינו שקול כרבו אביו קודם, ולכן בחלוקת המשאוי אינו אומר כלום כי סמך על מה-שכתוב בסמוך בפדיון, ואם אביו חכם פודה את אביו וכו'. כי כיון שהוא צערא דגופא שניהם שוים, אך באבידה הגירסא האמיתית היא ואם אביו שקול כרבו, שלהיותו הפסד ממון בלבד צריך שיהא שקול כרבו כמו-שכתב התוספות יום-טוב שם. וג' דברים אלו א'בידה מ'שאוי ש'בי ראשי-תיבות אמ"ש הכתובים בספר יצירה&nbsp;<a href="#footnote-21" id="noteref-21" title="פרק ב', משנה א.">[21]</a> שלש אמות אמש יסוד. כמו יש אם למקרא, שהם ג' יסודות אויר מים אש שבהם נמשלה התורה, כי התורה שבכתב נמשלה למים, כי המים נמצאים לכל, (ישעיה נה, א): הוי כל צמא לכו למים. כך התורה שבכתב הכל בקיאים בה, והאש היא תורה שבע"פ (ירמיה כג, כט): הלוא כה דברי כאש. שהאדם מתחמם בקושיות ותירוצים כפי כוחו כדי לעמוד על אמיתה של תורה, והאויר שאינו נתפס הם רזי תורה שאינם נתפסים מכל אדם רק לעומדים בסודה, מכל זה למדנו שהמלמד את בן חבירו תורה מעלה עליו הכתוב כאילו עשאו, שרוצה-לומר תקנו, מלשון (דברים כא, יב): ועשתה את צפרניה. כי כשמלמדו תורה מתקן נפשו ומביאו לחיי העה"ב. ורבי אלעזר הוסיף כאילו עשאו לדברי תורה, לפי דאיתא בפרק חלק&nbsp;<a href="#footnote-22" id="noteref-22" title="סנהדרין צט, ע"א.">[22]</a>: תניא היה רבי מאיר אומר: הלומד תורה ואינו מלמדה, זהו (במדבר טו, לא): כי דבר ה' בזה. ואם-כן המלמד תורה הרי הוא כאילו תקנו לדברי-תורה, שהוא היפך הביזוי שעושה מי שלומד ואינו מלמד, שמראה כאילו דברי-תורה בזוים בעיניו שאינו מלמדה לאחרים, וזהו ועשיתם אותם לדברי-תורה. ורבא אמר כאילו עשאו לעצמו, מדכתיב אתם וקרינן אותם, דהיינו שהמלמד מתקן עצמו לפי שאמרו ז"ל על-פסוק (בראשית טז, ב): אולי אבנה ממנה. כי מי שאין לו בנים נקרא הרוס&nbsp;<a href="#footnote-23" id="noteref-23" title="ילקוט בראשית. (טז, ב). רמז ע"ט.">[23]</a>, ואם-כן כשם שמי שאין לו בנים גופניים נקרא הרוס, כך מי שאין לו תלמידים שמלמדם תורה אינו בנוי והוא הרוס וצריך תיקון, ולכן כאילו עשאו לעצמו, ודו"ק.
הרי אלה ג' דברים המלמד והתלמיד והתורה, שכולם נתקנים במלמדה לאחרים. ובילקוט מלכים ב' ב. איתא ז"ל: (ה): ויגשו בני הנביאים אשר ביריחו. וכי בני נביאים היו והלא תלמידים היו, אלא מכאן לתלמידים שקרויים בנים, וכן הוא אומר (דברים ו, ז): ושננתם לבניך. אלו תלמידיך, וכן הוא אומר (מלכים ב' ב, ג): ויצאו בני הנביאים אשר בית אל וכו'. וקשה למה לא דרשו כן על הפסוק הקודם לזה ויצאו בני הנביאים אשר בית אל והביאו באחרונה וכן הוא אומר, שהרי הוא הראשון ואח"כ (שם, ה): ויגשו בני הנביאים אשר ביריחו. ונלע"ד שיובן עם מה-שכתוב בסנהדרין פרק י'&nbsp;<a href="#footnote-24" id="noteref-24" title="פט, ע"א.">[24]</a> אמר רבי יצחק סיגנון אחד עולה לכמה נביאים ואין שני נביאים מתנבאין בסיגנון אחד, בעבור זה בראות אלישע שתי כיתי נביאים התנבאו בסגנון אחד, (מלכים ב' ב, ג-ה): הידעת כי היום ה' לוקח את אדוניך מעל ראשיך. דייק מזה כי ודאי היו תלמידים של אליהו ושמעו ממנו כי היום יעלה לשמים, ולכן נקט הכתוב השני להורות שכיון שנבואתם בסגנון א', ודאי שלא היו נביאים אלא תלמידים, ומזה ראיה שהתלמידים קרויים בנים, ומביא עוד ראיה מושננתם לבניך. דקשה והלא חייב ללמד גם לכל אדם, שהרי אמרנו לעיל כל הלומד תורה ואינו מלמדה וכו'. אלא ודאי שהתלמידים קרוים בנים, לפי שהוא מביאם לחיי העוה"ב, וכן הוא אומר ויצאו בני הנביאים. שאף הם נקראים בנים, ועוד שם בילקוט וכשם שהתלמידים קרויים בנים, כך הרב קרוי אב, שנאמר (מלכים ב' ב, יב): ואלישע רואה והוא מצעק אבי אבי רכב ישראל ופרשיו וכו'. יובן עם מה-שכתוב בילקוט שם (יא): והנה רכב אש, אלו דברי תורה נביאים וכתובים. וסוסי אש, אלו משנה הלכות ואגדות. והכוונה כי התורה שבכתב משולה לרכב שאינה הולכת מעצמה אלא על-ידי סוסים המוליכים אותה, והם התורה שבעל פה שמפרטת את שבכתב, ואלמלא התורה שבע"פ אין אדם מבין את שבכתב, ולכן אליהו שהיה רבו של אלישע נקרא אבי אבי שלימדו שתי תורות. ולא אמר רכב ישראל וסוסיו רק ופרשיו, שהם חכמי ישראל שמלמדים תורה שבעל פה לכל ישראל, ולכן הוי כמו ופירושיו, כי הפ' נקודה קמץ שאחריו א' ומתחלפת עם ו' של ופירושיו, כמו-שכתב הרמב"ם ז"ל על משנה ו' פרק ה' דפאה&nbsp;<a href="#footnote-25" id="noteref-25" title="ומה שאמר עולים והפסוק אומר עולם לא יקשה בעיניך, שזה נאמר על דרך דרש ומעיקרי לשון הקדש, כי אותיות המשך והנוח יתחלפו קצתם עם קצתם, והם נופלות מן הכתיבה להקל.">[25]</a> הביאו התוספות יום-טוב שם.
הרי אלא שלשה אבות המוליד והמגדל והמורה, אשר כולם עשה ה' לעמו וצאן מרעיתו, והוא מה-שכתוב בפרק-קמא דקדושין&nbsp;<a href="#footnote-26" id="noteref-26" title="כט, ע"א.">[26]</a>: תנו רבנן האב חייב בבניו למולו ולפדותו וללמדו תורה וללמדו אומנות ולהשיאו אשה, ויש-אומרים אף להשיטו במים. כן עשה הקב"ה לאדם הראשון כי נולד מהול כמו-שכתוב בילקוט פרשת בראשית, לפי שויברא אלהים את האדם בצלמו, כי כיון שהערלה היא מום, ודאי יציר כפיו יתברך היה בלא מום, גם היה כהן כמו-שכתוב במדבר רבה פ"ד: אדם הראשון היה בכורו של עולם וכיון שקרב קרבנו לבש בגדי כהונה גדולה, וזה עשה הב"ה כדי שלא יהא צריך פדיון, הרי אלה דברים שחייב האדם המוליד לעשות לבנו, ללמדו תורה כאב המורה לבן, כתוב ויניחהו בגן-עדן לעבדה ולשמרה. ופירש במדרש&nbsp;<a href="#footnote-27" id="noteref-27" title="ילקוט שמעוני. בראשית. רמז כ"ב.">[27]</a> לעסוק בתורה ולשמור מצותיה, שנאמר (בראשית ג, כד): לשמור את דרך עץ החיים. וכנגד האב המגדל ללמדו אומנות שהוא לעבדה ולשמרה כמשמעו, ובמדרש לעבדה ששת ימים תעבוד, ולשמרה שמור את יום השבת. וכן יובן עם מה-שכתוב בפרק ד' דקדושין&nbsp;<a href="#footnote-28" id="noteref-28" title="פב, ע"א.">[28]</a>: לעולם ילמד אדם את בנו אומנות נקיה וקלה. ופירש בגמרא מחטא דתלמיותא. פירוש תופר בגדים. וזאת היתה לאדם וחוה ויתפרו עלה תאנה, ובכלל זה להשיטו בנהר ולהשיאו אשה, ויבן ה' אלהים את הצלע וכו'. וכנגדן הבן חייב לאביו בששה דברים דגרסינן התם&nbsp;<a href="#footnote-29" id="noteref-29" title="לא, ע"ב.">[29]</a>: איזהו כבוד מאכיל ומשקה מלביש ומנעיל מכניס ומוציא. כי כנגד שהאב חייב למולו דהיינו להכניסו בבריתו של אברהם אבינו, ולהוציאו מהמיתה בפדיון, כן הבן חייב להכניס ולהוציא לאב, ואע"פ שהיה לו לומר מוציא ומכניס, אמר כן להורות שלא בפעם אחת בלבד יצא ידי חובתו אלא תמיד חייב לעשות כן, וכנגד שהאב חייב ללמדו אומנות להתפרנס בה ולא ימות ברעב וכן להשיטו במים כדי שלא יטבע בנהר, כן הבן מאכיל ומשקה לאביו, והאב חייב ללמדו תורה שממנה עושה לבוש לנשמתו לאור באור החיים, וגם להשיאו אשה שנקרא נעל כמו-שכתוב (שמות ג, ה): של נעליך מעל רגליך. שבזה ציוהו לפרוש מן האשה כמו-שאמרו רז"ל&nbsp;<a href="#footnote-30" id="noteref-30" title="זהר חדש. פ' כי תצא. מדרש הנעלם.">[30]</a>, כנגד זה הבן מלביש ומנעיל לאביו, הדברים האלה עשה ה' לישראל בצאתם ממצרים, תחילה צוה למשה רבינו ע"ה למול אותם, כמו-שכתוב בשמות רבה פ' י"ט וכמו שהארכנו בזה בדרוש לפסח. ובמדבר רבה פ"ד: אמר הב"ה בשביל חיבתן של ישראל שיניתי סדרו של עולם, באיזה צד כתבתי בתורה שיהא חמור נפדה בשה, שנאמר (שמות לד, כ): ופטר חמור תפדה בשה. אני לא עשיתי כן אלא פדיתי שה בחמור, המצריים שנקראים חמור, שנאמר (יחזקאל כג, כ): אשר בשר חמורים בשרם. וישראל שנקראים שה, שנאמר (ירמיה נ, טז): שה פזורה ישראל. והרגתי בכוריהם והקדשתי בכוריהם של ישראל, שנאמר כי לי כל בכור ע"כ. וקשה שהתחיל בסדרו של עולם וסיים כתבתי בתורה, ועוד שמצות פטר חמור היתה אחרי צאתם ממצרים. אמנם איתא בזהר חדש פרשת בלק דף נ"ד ב' ז"ל: דכל ברנש דאיהו בחיובא קמי קב"ה ותב מחוביה, קב"ה קרי עליה (ישעיה מג, ד): מאשר יקרת בעיני נכבדת וכו' ואתן אדם תחתך. דיהב קב"ה כופר תחותיה וכו'. ע"ש בארוכה. וידענו שהפדיון צריך שיהיה גדול מהנפדה כמו-שכתוב בפרק ערבי פסחים&nbsp;<a href="#footnote-31" id="noteref-31" title="פסחים. קיח, ע"ב.">[31]</a> מאמר הב"ה לים: פלוט אותם ליבשה ואני נותן לך אחד ומחצה שבהם. וגם בזוהר פרשת בלק דף ר"ה: נתן י"ג בני אדם למלאך המות תמורת רבי יוסי דפקיעין ע"ש. וזהו-שכתוב&nbsp;<a href="#footnote-32" id="noteref-32" title="במדבר רבה פ"ד.">[32]</a> שיניתי סדרו של עולם. שמן הראוי יהיה שהפדיון יהיה שוה יותר מהנפדה, ולא עוד אלא שכתבתי בתורה (שמות לד, כ): ופטר חמור תפדה בשה. ואמרו רז"ל שזה היה לפי שהחמורים סייעו לישראל לשאת ממונם של מצרים שהשאילום, ומאלו הב' טעמים היה ראוי שהמצריים יפדו בממוניהם עצמם ולא את ישראל, וכל-שכן שהמצריים נקראים חמור וישראל נקראים שה, והנפדה צריך שיהיה פחות מהפדיון, ואני עשיתי בהפך שפדיתי שה בחמור, שאע"פ שישראל חטאו והיו ראויים גם הם ללקות במכת בכורות, פדיתי אותם ונתתי פדיונם המצריים. הרי אלו למולו ולפדותו, ואחרי צאתם לימדם תורה ומצות, ולימדם להשיט במים, הוא מה-שכתוב במזמור י"ח, ישלח ממרום יקחני ימשני ממים רבים. שנכנסו במים עד מתניהן ככתוב במדרש, והיה הב"ה נותן ידו ושולה אותם מן הים. ולהשיאו אשה, שכן אחרי מתן תורה ציוה לישראל (דברים ה, כז): שובו לכם לאהליכם. כי אע"פ שהזהירם תחילה (שמות יט, טו): אל תגשו אל אשה. אחר שקבלו התורה ציום לחזור לנשותיהם, ולבסוף ציום על מלאכת המשכן שלימדם אומנות, כמו-שכתוב (שמות לו, א): אשר נתן ה' חכמה ותבונה בהמה לדעת לעשות את כל מלאכת הקדש. וכנגדן היו ישראל חייבים לו ית' מה שחייב הבן לאב, והוא בטובו עשה אותם להם, כי הוציאם ממצרים והכניסם לארץ ישראל. ולפי האמת שכתבנו בדרוש לפסח שהביאם על כנפי נשרים לעשות הפסח בירושלים ואח"כ החזירם למצרים, אתי שפיר מכניס ומוציא, שתחילה הכניסם לארץ-ישראל ואח"כ הוציאם ממצרים לגמרי, והאכילם המן והשקם מי באר, והלבישם והנעילם, שכן כתוב (דברים ח, ד): שמלתך לא בלתה מעליך. (דברים כט, ד): לא בלו שלמותיכם מעליכם ונעלך לא בלתה מעל רגליך. וזהו-שכתוב בפרשת עקב (דברים ח, ב): וזכרת את כל הדרך אשר הוליכך וכו'. זהו כנגד מכניס ומוציא (ג): ויאכילך את המן. את לרבות הבאר ששתיה בכלל אכילה, וזהו מאכיל ומשקה. שמלתך וכו'. מלביש ומנעיל. (ה): וידעת עם לבבך כי כאשר ייסר איש את בנו וכו'. שנוהג עמכם כאב ולא ביקש מהם חובת הבן לאביו אדרבא עשה עמכם כל הטובות, האמנם לא בשביל זה תחשבו כי אינו גובה מכם את כל עונותיכם, כי סוף סוף (שם): ה' אלקיך מייסרך, מאריך אפיה וגבי דיליה.
על כל אלה קרא ה' לישראל בנים, כדכתיב בפרשת ראה (דברים יד, א): בנים אתם לה' אלקיכם לא תתגודדו ולא תשימו קרחה בין עיניכם למת כי עם קדוש אתה לה' אלוקיך וכו'. דיש לדקדק למה במצוה זו קראם בנים ולא בשאר מצות שבתורה. ובספרי&nbsp;<a href="#footnote-33" id="noteref-33" title="במדבר ט. א.">[33]</a> איתא ז"ל: לא תתגודדו. לא תעשו אגודות אגודות אלא היו כולכם אגודה אחת. דבר-אחר לא תתגודדו כדרך שאחרים מתגודדים, שנאמר (מלכים א' יח, כח): ויתגודדו כמשפטם וכו'. כי כנגד האב המורה אמר (דברים יד, א): בנים אתם לה' אלקיכם. לפי שמלמד אתכם תורה, ולכן לא תתגודדו לעשות שתי תורות, כי תורה אחת תהיה לכלכם. וכמו-שכתוב בפסיקתא על-פסוק זה: לא תעשו אגודות אגודות, שיהיו אלו פוסלין ואלו מכשירין, אלו שומרים מקרא קדש היום ואלו למחר, אלא היו כלכם אגודה אחת, כענין שנאמר (עמוס ט, ו): ואגודתו על ארץ יסדה ע"כ. כי הנה האומות זה עובד לאלוק' א' וזה עובד לאלוק' א' ויש הפרש ביניהם בעבודתם ובנימוסיהם, אך ישראל גוי אחד עובדים לאלוקים א' ויש להם תורה אחת, וכנגד האב המוליד שאתם בנים לה' אלוקכם. אמר לא תתגודדו כדרך שאחרים מתגודדים, שיובן עם מה-שכתוב בזוהר פרשת ויחי רמ"ה ב': למלכא דאתיליד ליה בר, שדר ליה לחד כפר למרבי ליה ולגדלא ליה, שמע מלכא דבריה רב, אעיל ליה להיכליה, אינון בני כפר בכאן על פרישו דבריה דמלכא מנייהו, חד פיקח הוה תמן אמר לון על מה אתון בכאן, וכי לאו בריה דמלכא איהו וכו'. כך משה דהוה פיקח, חמא בני כפר דהוו בכאן על דא, אמר בנים אתם לה' אלקיכם לא תתגודדו. כלומר כיון שאתם בני ואני המוליד אתכם, מן הדין הוא שתבאו למשכן שלו אחרי מיתתכם, ולכן לא תתגודדו כדרך שאחרים מתגודדים, וכנגד האב המגדל כי עם קדוש אתה לה' אלקיך ובך בחר ה' וכו'. (דברים יד, ג): לא תאכל כל תועבה. הכוונה כמו-שכתוב בזוהר פרשת פנחס דף רכ"א ב': דישראל עבד לון קב"ה לבא דכל עלמא וכו', לבא איהו רכיך וחלש ואיהו קיומא דכל שייפין וכו', כך ישראל לא אכלו נבלות וטרפות כשאר עמין, דהא לבא דאיהו רכיך וחלש לא נטיל למזוניה אלא ברירו וצחותא דכל דמא ומזוניה נקי וברירא מכלא, ושאר פסולת אנח לכל שייפין וכו'. ע"ש כי הענין ארוך. זהו-שכתוב כי עם קדוש אתה לה' אלקיך. כלב בין שאר האיברים, ובך בחר וכו'. ולכן לא תאכל כל תועבה. והוא מה-שכתוב בויקרא רבה פ' י"ג (ויקרא יא, ב): זאת החיה אשר תאכלו וכו'. אמר רבי תנחום בר חנילאי: משל לרופא שנכנס לבקר שני חולים, א' לחיים וא' למיתה, אמר לזה של חיים זה תאכל וזה לא תאכל ושאינו לחיים אמר כל דבעי הבו ליה. כך אומות-העולם שאינן לחיי העה"ב כתיב בהם (בראשית ט, ג): כירק עשב נתתי לכם את כל. אבל ישראל שהם לחיי העה"ב, (ויקרא יא, ב): זאת החיה אשר תאכלו ע"כ. משום דקשיא ליה שהתחיל זאת החיה והדר מכל הבהמה, ולכן פירש החיה לשון חיים, שישראל שעוסקים בתורה (משלי ג, יח): עץ חיים היא למחזיקים בה. משולים ללב כי ממנו תוצאות חיים, ולכן צריך שיזהרו ממאכלות אסורות, אך אותם שאינן לחיי העולם הבא, נזונין מכל הבהמה אשר על הארץ. והחולי הוא היצר-הרע, שכן דרשו בויקרא רבה פ' ט"ז: (דברים ז, טו): והסיר ה' ממך כל חולי, זה יצר הרע. וישראל יש להם תורה תבלין להצילן מיצר הרע לכן הם לחיים, ולפי שאין אדם מורד אלא מתוך אכילה ושתיה שאז היצה"ר גובר, לכן צריך ליזהר בזה, להיות כי ה' גידלנו לאהבתו ואנחנו צאן מרעיתו.
ובזה יובן מאמרם ז"ל בקידושין פרק א'&nbsp;<a href="#footnote-34" id="noteref-34" title="לו, ע"א.">[34]</a>: תניא (דברים יד, א): בנים אתם לה' אלקיכם. בזמן שאתם נוהגים מנהג בנים אתם קרויין בנים, אין אתם נוהגים מנהג בנים אין אתם קרויין בנים, דברי רבי יהודה. רבי מאיר אומר: בין כך ובין כך אתם קרויין בנים, שנאמר (ירמיה ד, כב): בנים סכלים המה. ואומר (דברים לב, כ): בנים לא אמון בם. ואומר (ישעיה ד, כב): זרע מרעים בנים משחיתים. ואומר (הושע ב, א): והיה במקום אשר יאמר להם לא עמי אתם וכו'. מאי ואומר וכי תימא סכלי הוא דמקרו בני, כי לית בהו מהימנותא לא מקרו בני, תלמוד-לומר (דברים לב, כ): בנים לא אמון בם. וכי-תימא כי לית בהו מהימנותא הוא דמקרו בני, כי פלחי לאלילים לא מקרו בני, תלמוד-לומר (ישעיה א, ד): בנים משחיתים. וכי תימא בנים משחיתים הוא דמקרו בני, מעליא לא מקרו, תא-שמע ואומר (הושע ב, א): והיה במקום אשר יאמר להם לא עמי אתם יאמר להם בני אל חי. והמדרש קשה להולמו, וכדי שלא להאריך נבא אל הביאור, כי הנה רבי יהודה סבר שישראל קרויים בנים כשעושים רצונו של מקום ואם לאו נקראים עבדים, אך רבי מאיר סבירא ליה שלעולם קרויים בנים ואע"פ שאינם לומדי תורה, והוא מה שאמר הכתוב (ירמיה ד, כב): כי אויל עמי וכו' בנים סכלים המה. וזה כנגד האב המורה, שאף על פי שהבנים אינם שומעים לקול המורה אותם נקראים בניו, וכנגד האב המגדל אמר ואומר בנים לא אמון בם, דהגם דלית בהו הימנותא, שאינם הולכים בדרכי אבותם ובפרט המגדלם לתרבות טובה, עכ"ז קראם בנים הגם שלא אמון בם, שפירש רש"י ז"ל אין גדולי ניכרים בהם, וכנגד האב המוליד ואומר זרע מרעים בנים משחיתים. שאע"פ שעובדים ע"א ואינם מזכירים אותו לאב כי הייתי לישראל לאב עכ"ז קרויים בנים, והטעם לפי שידוע שיחזרו בהם ויכירו וידעו כי ה' אלקיהם. והיה במקום אשר יאמר להם לא עמי אתם וכו'. דהיכי דמי בעל תשובה שבא דבר עבירה לידו וניצול הימנה, ובמקום שחטאו שם יחזרו בתשובה.
ואחרי שהארכנו להביא ראיה על כל הנאמר, הוא הדין והוא הטעם שקראו למסכתא זו מסכת אבות, כי היא כוללת כל המוסרים והמדות הטובות שהאב חייב ללמד לבנו וללמדו להועיל ולהדריכו בדרך ישרה, וחלקום לששה פרקים כנגד שש סדרי משנה, הגם כי רבינו הקדוש שסידר המשניות לא חיבר כי אם חמשה פרקים כנגד חמשה חומשי תורה, ובראות כי פרק קנין תורה הוא ראוי להסמיכו לקודמים, כי היא ברייתא בלשון המשנה כמו שהקדים, לכן קראו אותו מסכת אבות והם כנגד הפסוק (ישעיה לג, ו): והיה אמונת עתך חסן ישועות חכמת ודעת. שפירשום על שש סדרי משנה בפרק במה מדליקין&nbsp;<a href="#footnote-35" id="noteref-35" title="שבת. לא, ע"א.">[35]</a>, ואנחנו פירשנו אותם כפי עניות דעתנו כפי' המאמר, והנה הפרק הראשון משה קבל תורה מסיני, היא תורה שבעל פה כמו שנבאר, והיא עיקר אמונתנו, ולהיות שבסדר זרעים יש כל דיני קריאת שמע ותפילה ודיני תרומות ומעשרות ומתנות עניים לקט שכחה ופיאה, לכן יש בפרק זה על שלשה דברים העולם עומד, על התורה שהוא קריאת שמע ועל העבודה זו תפילה, שתפילות כנגד תמידין תקנום, ועל גמילות חסדים מתנות עניים תרומות ומעשרות. ושנינו שם גם-כן ואל תרבה לעשר אומדות. הפרק השני איזו היא דרך ישרה שיבור לו האדם וכו'. והוי מחשב הפסד מצוה כנגד שכרה וכו', כנגד סדר מועד, שכן האדם מוציא הוצאות בשבתות וימים טובים, ואמר הב"ה לוו עלי ואני פורע, ושם יש מסכת תעניות, וכנגד זה הלל אומר אל תפרוש מן הצבור מלהתענות עמהם. ויש שם מסכת ראש-השנה ויומא שבהם עניני תשובה וד' ראשי שנים וד' פרקים שהעולם נידון בפסח ועצרת וחג שהם מועדי ה' השנויים בסדר מועד, וגם כאן שנינו ושוב יום אחד לפני מיתתך, וכל מעשיך יהיו לשם שמים. כמו-שאמר הלל&nbsp;<a href="#footnote-36" id="noteref-36" title="ביצה. טז, ע"א.">[36]</a> (תהלים סח, כ): ברוך ה' יום יום. בענין אכילת שבתות וימים טובים, ולפי שהשבת מורה על העולם הבא, לכן מסיים ודע שמתן שכרן של צדיקים לעתיד לבא. הפרק השלישי עקביא בן מהללאל אומר הסתכל בשלשה דברים ואי אתה בא לידי עבירה, דהיינו גילוי עריות שכנגדו סדר נשים, ובפרט מסכת סוטה שאמרו על זה בירושלמי&nbsp;<a href="#footnote-37" id="noteref-37" title="סוטה. פרק ב' הלכה ב.">[37]</a>: כתב עפר ומים, מים ממקום שבאת, עפר לאן היא הולכת, כתב לפני מי עתיד ליתן דין וחשבון. ועל ענין זה שנינו והמפר בריתו של אברהם אבינו והמגלה פנים בתורה וכו' כמו שפירש הר"ב. רבי עקיבא אומר שחוק וקלות ראש מרגילין האדם לערוה, נדרים סייג לפרישות. שכן בסדר זה יש נדרים ונזיר, שהרואה סוטה בקלקולה יזיר עצמו מן היין. הפרק הרביעי בן זומא איזהו חכם הלומד מכל אדם. כנגד סדר נזיקין ששם שנינו&nbsp;<a href="#footnote-38" id="noteref-38" title="בבא בתרא. קעה, ע"ב.">[38]</a>: הרוצה שיחכים יעסוק בדיני ממונות. ושנינו אל תהי דן יחידי. וכן החושך עצמו מן הדין פורק ממנו איבה וגזל ושבועת שוא, כנגד סנהדרין ושבועות, והגס לבו בהוראה כנגד מסכת הוריות. וגם-כן הוא עד הוא דיין הוא בעל דין, כי המשפט לאלוקים הוא. הפרק החמישי בעשרה מאמרות נברא העולם, שהם המעמדות שהיו בירושלים שהיו קורין במעשה בראשית, להודיע שאלמלא מעמדות לא נתקיימו שמים וארץ, כנגד סדר קדשים ששם כל הקרבנות, ועוד שם עשרה נסים נעשו לאבותינו בבית המקדש. ויש בפרק זה כל מחלוקת שאינה לשם-שמים זו מחלוקת קרח וכל עדתו שחלקו על הכהונה ועל הקרבנות, יהי רצון שתבנה עירך במהרה בימינו להיות כהנים בעבודתם וישראל במעמדם. הפרק הששי פרק קנין תורה כנגד סדר טהרות שנקראת דעת, (מלאכי ב, ז): כי שפתי כהן ישמרו דעת וכו'. שאנו מפרשים אותו על ענין הנגעים, על פי מאי דתנן בפרק ג' דנגעים הכל כשרים לראות את הנגעים אלא שהטומאה והטהרה בידי כהן, אומרים לו אמור טמא והוא אומר טמא, אמור טהור והוא אומר טהור. שכן גזירת הכתוב (ויקרא יג, ט): והובא אל הכהן. זהו-שכתוב (מלאכי ב, ז): כי שפתי כהן. דהיינו שאף על-פי שהוא אינו יודע בטוב נגעים אלא מן השפה ולחוץ מוציא מפיו מה שאחרים מלמדים אותו לומר, עכ"ז כך צריך ששפתי כהן ישמרו, מלשון (בראשית לז, יא): ואביו שמר את הדבר. שימתינו הדעת להורותם אמור טמא וכו', וכשהוא חכם ותורה יבקשו מפיהו, ובאת אל הכהנים הלויים. לפי שכך גזירת הכתוב כי מלאך ה' צבאות הוא. כי הוא שליח שנשתלח מהב"ה וחזקת שליח עושה שליחותו, ולפי שעיקר התורה הם נגעים ואהלות, כמו-שאמרו לרבי עקיבא&nbsp;<a href="#footnote-39" id="noteref-39" title="סנהדרין. סז, ע"ב.">[39]</a>: כלך מדברותיך ולך אצל נגעים ואהלות. לפיכך בפרק זה יש גדולה תורה כמה פעמים, ולבסוף אמר רבי יוסי בן קסמא וכו'. שבשעת פטירתו של אדם אין מלוין אותו לא כסף ולא זהב וכו'. וכנגד זה מסיים סדר טהרות, עתיד הב"ה להנחיל לכל צדיק וצדיק שלש מאות ועשר עולמות וכו'. והמדקדק ימצא דברים אחרים מכוונים זה כנגד זה אלא שאין רצוננו להאריך יותר, ננקוט מיהא כי לכן נקראת מסכת אבות, לפי שיש בה כדי שביעה ללמד אדם דעת ומדות טובות כאב המיישר את בנו בדעת ויראת אלקים, ולפיכך תקנוה בשבתות שבין פסח לעצרת, כי היא תורה שבעל פה, להכין עצמנו לתורה שבכתב שקיבלנו ביום חג השבועות זמן מתן תורתנו, ונהגו להתחיל במשנת פרק י' דסנהדרין.

# פתיחה:
@ כל ישראל יש להם חלק לעולם הבא, שנאמר (ישעיה ס, כא): ועמך כלם צדיקים לעולם יירשו ארץ נצר מטעי מעשה ידי להתפאר. (סנהדרין י, א).
ישמע החכם ויוסיף הלקח להבין משנה זו, דנראים דבריה סותרים זה את זה, שהרי הקדים במונח קיים "כל ישראל יש להם חלק לעולם הבא", ומביא ראיה מדכתיב (ישעיה ס, כא): ועמך כלם צדיקים. שנראה דדוקא כשכולם צדיקים ירשו ארץ דהיינו החיים, דוק מינה דשאינם צדיקים לא יירשוה, ואיך יאמר כל ישראל וכו'. ועוד למה הביא סוף הפסוק (שם): נצר מטעי מעשי וכו'. דאין לו ענין להיות להם חלק לעולם הבא, ועוד נצר לשון יחיד ומטעי לשון רבים, וכן מעשה לשון יחיד ידי רבים, אמנם הקדים התנא לומר כן לפי מה שנמשך ואלו שאין להם חלק לעולם הבא, האומר אין תחיית המתים מן התורה ואין תורה מן השמים ואפיקורוס. והוא מי שאינו מאמין בתורה שבעל פה ובדברי חז"ל, ולפי שבפרק ראשון של זאת המסכתא מונה והולך סדר הקבלה מתורה שבעל פה כמו שנפרש, לכן היה ראוי להקדים שמי שאינו מאמין בקבלה אין לו חלק לעולם הבא, אך כדי שלא להתחיל בדבר רע מסדר ראש המשנה ההיא כל ישראל יש להם חלק לעולם הבא, שמכלל הין אתה שומע לאו, ואלו שאין להם חלק לעולם הבא שכבר נזכרו בפרק י' דסנהדרין, והנה דקדק התנא בלישניה שלא אמר כל א' מישראל יש לו חלק לעולם הבא, רק אמר כל ישראל דהיינו שבכללם יש להם חלק לעולם הבא, הגם שבפרטות יש איזה יחיד שאין לו חלק לעולם הבא כאותם שנמנו למעלה, ומביא ראיה מהפסוק "ועמך כלם צדיקים", דלעיל מיניה מדבר בגאולה העתידה (ישעיה ס, כ): לא יבא עוד שמשך וכו' ושלמו ימי אבלך. ואז בלי ספק ועמך כלם צדיקים, שכבר נתברר האוכל מתוך הפסולת כמו-שכתוב ביחזקאל כ' לח: וברותי מכם המרדים והפושעים בי. ואז לעולם ירשו ארץ, כי יתבטל יצר הרע ולא ישובו לכסלה ואז יתקיים ומי כעמך ישראל גוי אחד בארץ. וזהו נצר מטעי, כי אעפ"י שהם רבים יהיו לאחדים כמו-שכתוב בשבעים נפש, שכולם ממקור א' חוצבו והם כאילן א' שכל ענפיו יוצאים מגוף א', וזהו מעשה ידי להתפאר מלשון (יחזקאל יז, ו): ותשלח פארות. שכל נשמה מישראל מתחלקת לכמה נצוצות כידוע ליודעי חן, ולכן סמך אחריו (ישעיה ס, כב): הקטון יהיה לאלף וכו'. וגם מטעי קרי ומטעו כתיב, לרמוז שאל א' בראנו אב א' לכולנו, ולכן הם יחיד ורבים כלולים יחד.
עוד יובן עם מה-שכתוב בתנחומא פרשת תזריע, דבר-אחר אין צור כאלוקינו. אדם צר צורה הוא מדבר וצורתו אינה מדברת, והאדם עומד ומשבח צורתו, אבל הב"ה צר את האדם והאדם עומד ומדבר ומשבח להב"ה, ע"כ. זהו-שכתוב מעשה ידי להתפאר. שישראל הם מעשה ידיו ית' להתפאר מהם, ועוד אמרו במסכת יומא פרק ח'&nbsp;<a href="#footnote-40" id="noteref-40" title="פ"ו, ע"א.">[40]</a>: שבזמן שאדם קורא ושונה וכו', עליו הכתוב אומר (ישעיה מט, ג): ויאמר לי עבדי אתה ישראל אשר בך אתפאר. זהו מה-שכתוב ועמך כלם צדיקים, אז אני מתפאר בהם מעשה ידי להתפאר, ולדרך הראשון שאמרנו לעיל אלה הם ג' אבות שפירשנו, ולכן פתח בזה, כי נצר מטעי כנגד האב המוליד, שכן ישראל נקראים בנים אתם לה' אלקיכם, לפי שנשמותם חלק אלוה ממעל, נצר מטעיו ית', מעשה ידי לגדלם ולהשפיע להם שפע שבע רצון, בני חיי ומזוני, כמו-שכתוב (תהילים קמה, ט): ורחמיו על כל מעשיו. להתפאר בהם כשהם צדיקים ועוסקים בתורה, (שמות כד, יב): אשר כתבתי להורותם. הוא האב המורה לצדקה, כתורה וחקה.

# פרק א':
^ משנה א'.
@ משה קבל תורה מסיני ומסרה ליהושע, ויהושע לזקנים, וזקנים לנביאים, ונביאים מסרוה לאנשי כנסת הגדולה. הם אמרו שלשה דברים: הוו מתונים בדין, והעמידו תלמידים הרבה, ועשו סייג לתורה.
יהיו הדברים והאמת האלה מובנים למבינים וערבים לחיך המשכיל כשנעמוד על בוריין, בהקשות למה זה שינה לשונו, שכשכם שהתחיל משה קבל תורה מסיני כך היה לו לומר ויהושע קבל ממשה וכן כלם כמו-שכתוב אחר-כך אנטיגנוס איש סוכו קיבל משמעון הצדיק וכו'. ועוד מאי מסיני בסיני מבעי ליה, ועוד כשם שקיצר לשונו ויהושע לזקנים וזקנים לנביאים כך היה לו לומר ונביאים לאנשי כנסת הגדולה מבלי שיחזור לומר ונביאים מסרוה. ועוד צריך להבין בג' דברים שאמרו מה שייכות יש ביניהם, כי לא נפלו הדברים במקרה, אמנם צריך שנפרש איזה פסוקים הנאמרים באמת בפרשת שופטים אשר מתוכם נלמוד לסקר בסקירה אחת כל דברי המשנה הזאת, הלא הם (דברים יז, ח): כי יפלא ממך דבר למשפט בין דם לדם בין דין לדין ובין נגע לנגע דברי ריבות בשעריך וכו'. (ט): ובאת אל הכהנים הלויים וכו' ודרשת והגידו לך את דבר המשפט. (י): ועשית על פי הדבר אשר יגידו לך וכו'. (יא): על פי התורה אשר יורוך וכו'. על אחת כמה וכמה תיבה כפולה ומכופלת יש בפסוקים אלה, דבר למשפט כי היה לו לומר כי יפלא ממך משפט, וכן את דבר המשפט את המשפט מבעי ליה, וכמה קושיות אחרות אשר לא נעלמו מעין הקורא ונשמיט אותם לאהבת הקיצור, ונקדים איזה הקדמות, הנה בתנחומא פרשת נח איתא ז"ל: יתברך שמו מלך מלכי המלכים הב"ה שבחר בישראל משבעים אומות ונתן להם את התורה בכתב, רישומו ברמז צפונות וסתומות, ופירשום בתורה שבעל פה וגילה אותה לישראל, ולא עוד אלא שתורה שבכתב כללות ותורה שבעל פה פרטות, ותורה שבעל פה הרבה ותורה שבכתב מעט, ועל שבעל פה נאמר (איוב יא, ט): ארוכה מארץ מידה וכו'. לפי שלא כרת הב"ה ברית עם ישראל אלא על התורה שבעל פה, שנאמר (שמות לד, כז): כי על פי הדברים האלה כרתי אתך ברית וכו'. ולא קבלו ישראל את התורה עד שכפה עליהם הב"ה את ההר כגיגית, שנאמר (שמות יט, יז): ויתיצבו בתחתית ההר. ואם-תאמר על תורה שבכתב כפה עליהם את ההר, והלא משעה שאמר להם מקבלים אתם את התורה ענו כלם ואמרו (שמות כד, ז): נעשה ונשמע. אלא אמר להם על תורה שבעל פה שיש בה דקדוקי מצות קלות וחמורות וכו'. ואף הב"ה כרת ברית עם ישראל שלא תשתכח תורה שבעל פה מפיהם ומפי זרעם עד סוף כל הדורות, שנאמר (ישעיה נט, כא): ואני זאת בריתי אותם אמר ה' וכו'.
עוד איתא בתנחומא פרשת וירא ז"ל: אמר רבי יהודה בר שלום ביקש משה שתהא המשנה אף היא בכתב, וצפה הב"ה שהאומות עתידין לתרגם את התורה ולהיות קוראין אותה יוונית והן אומרין אנו ישראל, אמר-לו הב"ה למשה אכתוב לו רובי תורתי. ואם-כן כמו זר נחשבו, וכל כך למה מפני שהמשנה היא מסטורין של הב"ה ואין הב"ה מוסר מסטורין שלו אלא לצדיקים, שנאמר (תהילים כה, יד): סוד ה' ליראיו עכ"ל. ולכן אמר הכתוב פרשת ואתחנן (דברים ד, מד): וזאת התורה אשר שם משה. דהוא מורה על תורה אחרת, דהיינו תורה שבעל פה אשר שם משה, לפני בני ישראל ולא לפני אומות-העולם, וכן כתוב בפרשת וזאת הברכה תורה צוה לנו משה. לנו דוקא שהיא תורה שבעל פה שניתנה לישראל בלבד מורשה קהלת יעקב, דהיינו בגלות דאז נקראים בשם יעקב שאז הוצרכו לתורה שבע"פ כדי שלא יתרגמו גם אותה, ולעתיד יאמרו אף אנו ישראל.
וכתב הרמב"ם ז"ל בריש הלכות ממרים ז"ל: אחד דברים שלמדו אותן מפי השמועה והם תורה שבעל פה, ואחד דברים שלמדו מפי מפי דעתם באחת מן המדות שהתורה נדרשת בהן ונראה בעיניהם שדבר זה הוא כך, ואחד דברים שעשאום סייג לתורה ולפי מה שהשעה צריכה, והן הגזרות והתקנות והמנהגות, כל א' וא' מאלו הג' דברים מצות עשה לשמוע להן, והעובר על כל א' מהן עובר בלא תעשה עכ"ל.
זאת תהיה תורת הפסוקים הנזכרים, כי יפלא ממך דבר למשפט. דהיינו לדרוש בא' מהמדות דבר לענין המשפט. בין דם לדם, פירשו ז"ל&nbsp;<a href="#footnote-41" id="noteref-41" title="סנהדרין פ"ז, ע"א.">[41]</a> בין דם נידה לדם זיבה, שהן טומאות וטהרות המפורשים בתורה. וכן בין דין לדין, בין דיני ממונות לדיני נפשות, והם הדינין. ובין נגע לנגע, היינו טומאות וטהרות. דברי, אלו הערכין והחרמין וההקדשות, והיינו העבודות. אשר כל אלה נזכרו במשנה סוף פרק א' דחגיגה היתר נדרים וכו', הדינין והעבודות הטהרות והטומאות ועריות יש להם על מה שיסמוכו וכו'. ואע"פ שהם מפורשים בתורה עכ"ז יפלא ממך דבר לדרוש בו מה דינו. וקמת ועלית אל המקום וכו' דהיינו כשהיה בית המקדש קיים וסנהדרי גדולה היו יושבין בלשכת הגזית, אז ובאת אל הכהנים הלויים אשר המה היו מהסנהדרין, ואף גם זאת כשנחרב הבית וגלו הסנהדרין, ואל השופט אשר יהיה בימים ההם אין לך אלא שופט שבימיך, ודרשת והגידו לך את דבר המשפט, דהיינו שילמדוך הדבר שממנו ידרשו אותו המשפט. על פי התורה אשר יורוך, כתב הרמב"ם ז"ל שם בהלכות ממרים פרק א' ז"ל הרי הוא אומר על פי התורה אשר יורוך, אלו התקנות והגזרות והמנהגות וכו'. ועל המשפט אשר יאמרו, אלו דברים שילמדו אותם מן הדין באחד מן המדות שהתורה נדרשת בהן. לא תסור מן הדבר אשר יגידו לך, זו הקבלה שקבלו איש מפי איש וכו'. והאיש אשר יעשה בזדון לבלתי שמוע אל הכהן וכו', זהו בפני הבית. או אל השופט, אף שלא בפני הבית. ומת האיש ההוא, אינו אומר והומת לפי שהוא מת מעיקרו בין בעולם הזה, כי רשעים בחייהם קרויים מתים, בין בעולם הבא שימות מיתת עולם בלי תחיה. שאחד מאותם שאינן קמים בתחייה הוא אפיקורוס כדלעיל, ויפה דיבר ובזמנו דיבר הר"ן בדרשותיו דרוש ששי דף מ"א ב' ז"ל: ולפיכך חביבין דברי סופרים יותר מיינה של תורה שהם מגלים חפצם בעבודתו וכו'. וכמו שנצטוינו לילך אחר הסכמתם במשפט התורה, כן נצטוינו לכל מה שאמרו לנו על צד הקבלה מהדיעות ומדרשי הפסוקים, יהיה המאמר ההוא מצווה או לא יהיה, וישראל הנוטה מדבריהם אפילו במה שאינו מביאורי המצות הוא אפיקורוס ואין לו חלק לעולם הבא עכ"ל. נאים הדברים למי שאמרם, ובזה נבא לבאר המשנה משה קיבל תורה מסיני וכו'. הנה ממה שלא אמר התורה אלא תורה, מורה באצבע שעל תורה שבעל פה מדבר, כמו-שכתוב (דברים לג, ד): תורה צוה לנו משה. עליה שייך לומר משה קבל תורה, לפי מה שאמר הכתוב (שמות לד, כז): כי על פי הדברים האלה כרתי אתך ברית. ואתי שפיר אומרו מסיני, דהיינו ממה שכפה עליה את ההר כגיגית כדלעיל, ואע"ג דלגבי משה לא שייך כפייה אלא לגבי ישראל, עכ"ז אלולי שקבלוה ישראל גם למשה לא ניתנה. ועוד במה שנודע במדרשם ז"ל הביאו רש"י ז"ל בפרשת חקת וישלח ישראל מלאכים, ובמקום אחר תולה השליחות במשה וכו'. שמשה הוא ישראל וישראל הם משה, לומר לך שנשיא הדור הוא ככל הדור כי הנשיא הוא הכל עכ"ל. אף כאן משה קבל תורה מסיני, הרי הוא כאמרו שישראל כולם קבלו תורה שבע"פ, יען כי כפה עליהם ההר כגיגית. ולהודיענו זה לא אמר הב"ה מסר תורה למשה, רק משה קבל תורה מחמת סיני שכפאו עליהם כגיגית, והמ"ם מ"ם הסיבה כנודע, ומסרה ליהושע כל"ה כמות שהיא בלי תוספת ובלי מגרעת בו, אעפ"י שאמרו ז"ל ששלש מאות הלכות נשתכחו בימי אבלו של משה, עכ"ז לא נעדר מיהושע כל התורה אלא שמתוך הצער נשתכחו ממנו, והחזירן עתניאל בן קנז בפלפולו כמובא בפרק ב' דתמורה&nbsp;<a href="#footnote-42" id="noteref-42" title="ט"ז, ע"א.">[42]</a>, ויהושע לזקנים וזקנים לנביאים כמו שנמסרה ליהושע. אך בנביאים הוצרך לחזור ולומר מסרוה לאנשי כנסת הגדולה, שלא נאמר כי הנביאים הוסיפו וגרעו על פי הנבואה מהקבלה שבידם, לכן אמר מסרוה כלומר כמו שקבלוה בלי תוספת ומגרעת כלל. כי ידענו מה-שאמרו ז"ל&nbsp;<a href="#footnote-43" id="noteref-43" title="שבת ק"ד, ע"א.">[43]</a> (ויקרא כז, לד): אלה המצות. שאין נביא רשאי לחדש דבר מעתה. ואמר ומסרה ליהושע עם ה', כי ידענו שהתורה שבעל פה הוא ה' אחרונה שבשם, ולכן אמר ומסר ה' ליהושע, דאם לא כן היה די שיאמר משה קבל תורה מסיני ומסר ליהושע וכן ונביאים מסרוה, כלומר מסרו ה' כן כמו שקבלוה לא פחות ולא יותר.
הם אמרו שלשה דברים. כלומר הם מעצמם אמרו שלשה דברים שלא קבלו מהנביאים, וזה לפי שראו שנתמעטו הדורות ואלה הג' דברים הם כנגד אותם הג' שנזכרו לעיל בדברי הרמב"ם ז"ל, הוו מתונים בדין. רוצה-לומר כשתרצו ללמוד איזה דין מקל-וחומר או באחד מי"ג מידות, תהיו מתונים בדבר כדי שלא לבוא לידי מכשול, וזה נקרא דין כמו-שכתוב בקל-וחומר והלא דין הוא. וכן-כתב הרמב"ם אלו דברים שילמדו אותם מן הדין בא' מן המדות וכו' כדלעיל. והעמידו תלמידים הרבה, לא אמר רבים רק הרבה, רוצה-לומר שיעמידום לפניהם בבית המדרש הרבה זמן לא מעט, כי זה נקרא שימוש תלמידי-חכמים ובזה יזכרו ולא ישכחו הקבלה שיקבלו איש מפי איש כי הוא הדבר השני הנזכר לעיל בדברי הרמב"ם ז"ל. וגם יאמר הרבה כלומר בין בילדותך בין בזקנותך כמו-שכתוב על-פסוק (קהלת יא, ו): בבוקר זרע את זרעך וכו'. העמדת תלמידים בילדותך העמד בזקנותך, כי ברוב התלמידים יזכרו כל הקבלה זה בכה וזה בכה, וכנגד הדבר הג' שהם התקנות והגזרות והמנהגות אמר ועשו סיג לתורה, כי הדבר מסור לחכמים שבכל דור ודור, לעשות גדר וסיג לתורה כשרואים הדור פרוץ בעבירה אחת וכיוצא.

^ משנה ב'.
שמעון הצדיק היה משירי כנסת הגדולה. הוא היה אומר, על שלשה דברים העולם עומד, על התורה ועל העבודה ועל גמילות חסדים.
הוצרך לומר שהיה משירי כנסת הגדולה, לפי שלא נזכר ממי קיבל, ולכן אמר שהי' משירי כנסת הגדולה שקבלו מהנביאים, ולפי שאמרו בפ"ז דיומא&nbsp;<a href="#footnote-44" id="noteref-44" title="ס"ט, ע"ב.">[44]</a> למה נקראו אנשי כנסת הגדולה. נבאר מ' ז"ל התם: אמר ר' יהושע בן לוי למה נקרא שמן אנשי כנסת הגדולה, שהחזירו את העטרה ליושנה, משה אמר האל הגדול הגבור והנורא. אתא ירמיה אמר גוים מרקדי' בהיכלו איה נוראותיו לא אמר נורא. אתא דניאל ואמר גוים משתעבדים בבניו איה גבורותיו לא אמר גבור, אתו אנשי כנסת הגדול' אינהו ואמרי אדרבא זו היא גבורתו ואלו נוראותיו. זו היא גבורתו שכובש את כעסו ונותן ארך אפים לרשעים, ואלו הן נוראותיו שאלמלא נוראותיו אומה אחת האיך יכולה להתקיים בין שבעים אומו'. ורבנן היכא סמכי אדעתייהו ועקרי מה דאמר משה. א"ר יצחק ברבי אלעזר, יודעין בהב"ה שאמיתי הוא לפיכך לא כזבו לו ע"כ. כל הרואה מאמר זה ישתומם ויפלא, דלאו רישיה סיפיה ולאו סיפיה רישיה, כי תחלה אמר שירמיהו לא אמר נורא לפי שגוים מרקדים בהיכלו, ואח"כ אמר ואלו הן נוראותיו שאלמלא נוראותיו אומה אחת וכו'. שזהו טעם למ"ש דניאל גויים משתעבדים בבניו איה גבורותיו, וכן בדניאל שלא אמר גבור לפי שגוים משתעבדי' בבניו, אמר אח"כ זו היא גבורתו שכובש את כעסו וכו'. שהוא טעם למ"ש ירמיהו גוים מרקדים בהיכלו. ועם זה נדייק עוד למה לא התחיל כסדר, מכיון שירמיהו לא אמר נורא היה לו להתחיל ג"כ, אדרבא אלו נוראותיו וזוהי גבורתו כלפי דניאל שלא אמר גבור. ועוד יקשה למה שנתן טעם לאנשי כה"ג שהחזירו העטרה ליושנה, אדרבא וכו'. שלמה לא הבינו זה ירמיהו ודניאל ופיחתו ממ"ש בתורה להדיא, והנה רש"י ע"ה בא לתרץ הקושיא הראשונה במ"ש ז"ל זו היא גבורתו שכובש את יצרו, כל השנים הללו שנשתעבדו בהן ומאריך אפו על הגזרות שגוזרי' על בניו, ואלו הן נוראותיו מיום החרבן אתה למד נוראותיו, שכל האומות נאספו להשמיד' ונתקיימו מהן עכ"ל. בדבריו הנעימי' נתכוין לתרץ מה שהקשינו, וכשנדקדק בדבריו נוסיף לקח, וזה כי בשתים יש טעם למה שמ"ש דניאל גוים משתעבדי' בבניו איה גבורותיו, כי אדרב' זו היא גבורתו שכובש את כעסו כל השני' הללו שנשתעבדו בהן, ושנינו איזהו גבור הכובש את יצרו. ואינו נפרע מהאומות כדי לכפר עונו' ישראל ולהצילם מדינה של גהינם, כדרך שאמ' לאברה' במה אתה רוצה שירדו בניך וכו'. ועוד יש טעם שני שהוא מ"ש ומאריך אפו על הגזרות שגוזרים על בניו, כלפי האומו' שפורע להם איזה זכות שיש להם, כמ"ש ע"פ&nbsp;<a href="#footnote-45" id="noteref-45" title="ישעיה כז, יא.">[45]</a> ביבוש קצירה תשברנה. דאל"כ לא היה מאריך אפו עמהם, הרי שרש"י ע"ה מפרש באר היטב דברים הללו על מ"ש דניאל גוים משתעבדים בבניו, וכלפי מ"ש ירמיהו גוים מרקדים בהיכלו איה נוראותיו ולא אמר נורא, באו אנשי כה"ג ואמרו אדרבא אלו הן נוראותיו. ופי' רש"י ז"ל מן יום החרבן אתה למד וכו'. שיובן עם מ"ש ז"ל ע"פ&nbsp;<a href="#footnote-46" id="noteref-46" title="תהלים עט, א.">[46]</a> מזמור לאסף אלקים באו גוים בנחלתך. קינה מבעי ליה, אלא שהפיג חמתו בעצים ובאבני' כדי להציל את ישראל שלא ימותו בחרב כל חטאי עמי. וזהו שנתכוון רש"י ז"ל באמרו מן יום החרבן אתה למד נוראותיו, שכל האומות נאספו להשמידם וכו'. דהיינו שהב"ה ברחמיו חשב להחריב ב"ה כדי להציל את ישראל, וכמ"ש בס' אלון בכות שלנו וע"ש. ואמנם למה התחיל זו היא גבורתו ליתן טעם לדניאל תחלה, זהו לסדר הכתוב במשה&nbsp;<a href="#footnote-47" id="noteref-47" title="דברים י, יז.">[47]</a> הגדול הגבור והנורא. ולפיכך הקדים טעם הגבור ואח"כ טעם הנורא, ואמר גוים מרקדים להווה, וכן משתעבדי' בבניו, לפי שלא די שהחריבו בה"מ, אלא עדין מרקדים שם בשמחה לומר ידינו רמה, וכן משתעבדים בבניו בשעבוד קשה ע"ד&nbsp;<a href="#footnote-48" id="noteref-48" title="זכריה א, טו.">[48]</a> אשר אני קצפתי מעט והמה עזרו לרעה. ודיוק אדרבא שאמרו אנשי כה"ג, כונתם לומר שאפילו לא אמר משה כן מתחלה, היה עלינו לשבח לאדון הכל בשבח זה, ולא כירמיה ודניאל שגרעו שבחו מהטע' שאמרו זו היא גבורתו ואלו הן נוראותיו. ורבנן וכו'. פי' רש"י ז"ל ורבנן ירמיה ודניאל. נשמר רש"י ז"ל לפרש כן מקושיא אחת שיש במ' דמאי קושיא ורבנן היכי וכו'. שהרי במ' עצמו יש טעם נכון לשניהם, שירמיהו לא אמר נורא מפני שגוים מרקדי' בהיכלו ודניאל לא אמר גבור לפי שגוים משתעבדי' בבניו, וא"כ מאי קשיתיה לחזור ולומר ורבנן וכו'. אשר על כן הייתי מוכרח לפרש ורבנן על חכמים אחרים שהיו באותם הדורות היכי סמכי אדעתייהו דירמיה ודניאל ועקרי מה דאמר משה, לפיכך פי' רש"י ז"ל ורבנן ירמיה ודניאל עצמם שאע"פ שבמ' נותן טעם לסברתם, עכ"ז לא היה להם לעקור מ"ש משה בשביל סברא בעלמא, ותירץ ריב"א יודעין בהב"ה שאמיתי הוא, כלומר לא בשביל סברתם בלבד עשו כן אלא לעשות רצונו ית' חפצו, כמ"ש רש"י ז"ל מסכים על האמת ושונא את השקר ע"כ. וזה כי ירמיה ודניאל היו בשעת מעשה וראו בעיניהם, כי ירמיה ראה גוים מרקדים בהיכלו כדלעיל, כי לא בלבד החריבוהו אלא נהגו בו קלות ראש, ובשביל זה לא אמ' נורא, כי המופת הוכיח שלא יראו ממנו ית' כיון שחירפו וגדפו כלפי מעלה ואמרו אי אלקימו וכו', ואם היו אומרים נורא היה שקר גמור, וכן דניאל שראה גוים משתעבדים בבניו יותר מדאי שהיו עניים מדולדלים כנז' במדרש, וא"כ איה גבורותיו ולא אמר גבור כדי שלא לשקר כלפי מעלה, ועוד כי דניאל מנה וטעה כנז' בריש מגלה&nbsp;<a href="#footnote-49" id="noteref-49" title="י"א, ע"ב.">[49]</a>, ולכן פי' רש"י ז"ל משתעבדים בבניו זה שבעים שנה, וכלומר כבר נשלם קצם ולא נגאלו, ויאמרו הגוים מבלתי יכולת וכו'. ובשביל זה לא אמר הגבור, אמנם אנשי כנסת הגדולה שבימיהם כבר נחרב הבית וחזר להבנות בית שני, וגם השעבוד לא היה כל כך קשה, כי תחת יד פרס היו שלא היו משתעבדי' כל כך בישראל, ונעשה להם נס ע"י מרדכי שהיה מאנשי כה"ג, חזרו העטרה ליושנה ואמרו הגדול הגבור והנורא.
ולדרך זו יובנו פסוקי מזמור מ"ח גדול ה' ומהולל מאד בעיר אלקינו הר קדשו. דהיינו מ"ש בילקו' ע"פ זה ראה שעשה דין בעירו ועשה דין במקדשו, שהחריבו להציל את ישראל. ז"ש גדול ה' ומהולל מאד. לומר ג"כ הגבור והנורא ולא לגרוע משבחו, כי אדרבא מזה נודעו גבורותיו ונוראותיו ממה שעשה דין בעירו ובמקדשו, כי הנה יפה נוף משוש כל הארץ וכו'. ועכ"ז אלקים בארמנותיה. שבמדת הדין בא להחריבה כדי להיות למשגב לישראל, ועוד יובן עם מ"ש בפתיחתא דאיכה רבתי בשעה שגלו עשרת השבטים לא גלו יהודה ובנימין, והיו עשרת השבטי' אומרי' מפני מה הגלה אותנו והם לא הגלה, מפני שהם בני פלטין שלו, דלמא משוא פני' יש כאן ח"ו, וכיון שחטאו הגלה אות', אמרו י' השבטים הא אלקינו הא אלקינו, הא תקוף הא תקוף, הא קשוט הא קשוט, דאפילו לבני ביתיה לא נסיב אפין ע"כ. ז"ש גדול ה' ומהולל מאד. במה שעשה בעיר אלקינו הר קדשו. כי הגם שהיו בני פלטין דידיה לא נסיב להון אפין, וכן במזמור צ"ט ה' בציון גדול. שעשה בו דין, ולכן יודו שמך גדול ונורא, שלא יגרעו בשבחו שלא לומר נורא בשביל שגוים מרקדים בהיכלו, אדרבא אלו נוראותיו וכו'. וכנגד הגבור ועוז מלך משפט אהב. שגוים משתעבדי בבניו כדי להצילם מדינה של גהינם, משפט וצדקה ביעקב אתה עשית. ודוק.
ואחרי כל זאת נבא לביאור המשנ', כי הנה שמעון הצדיק שהיה מן האחרוני' של אנשי כה"ג, וראה בנין בית שני ושימש בכהונ' גדולה ארבעים שנה כמ"ש בפ"ד דיומא&nbsp;<a href="#footnote-50" id="noteref-50" title="לט, ע"א.">[50]</a>, אמר על ג' דברים העולם עומד. כי מבלעדי אלה הג' דברים אין יכול לעמוד, ולו נאה לומר כן כלפי מ"ש בפ' ז' דיומא&nbsp;<a href="#footnote-51" id="noteref-51" title="סט, ע"א.">[51]</a> שבקשו כותיים להחריב את בית אלקינו ברשותו של אלכסנדרוס מוקדון, והלך שמעון הצדיק להקביל פניו וביקש ממנו שלא להחריבו וכן עשה, ואדרבא נתן להם רשות להרוג את הכותיי' ולהחריב את הר גריזי' כדרך שבקשו לעשות לבית אלקינו. הנה כי כן העולם עומד על התורה שקדמה לעולם אלפים שנה כדרך היסוד שקודם אל הבנין, ועל העבודה של בית המקדש שכן קדם לעולם, כדכתי'&nbsp;<a href="#footnote-52" id="noteref-52" title="ירמיה יז, יב.">[52]</a> כסא כבוד מרו' מראשון. וכן על ג"ח&nbsp;<a href="#footnote-53" id="noteref-53" title="תהילים פט, ג.">[53]</a> אמרתי עולם חסד יבנה. ושמעון הצדיק היה גדול בתורה שהיה מאנשי כה"ג שלהם נמסרה התורה מהנביאי', והוא היה כהן גדול עובד עבודה, וגמל חסד לישראל למסור עצמו על בית המקדש כשהלך לחלות את פני אלכסנדרוס כדלעיל, והנה אלו הג' דברי' החזיקו בהם הג' אבות, כי אברהם אבינו ע"ה היה גומל חסד לכל כמו שנודע שביתו היה פתוח לרוחה ומקבל עוברים ושבים, ויצחק החזיק עמוד העבודה שהקרי' עצמו לקרבן, ובזכו' עקדתו תיקן הק"בה לישראל שיקריבו שני כבשים בכל יום, כמו שכתב בילקוט פ' וירא&nbsp;<a href="#footnote-54" id="noteref-54" title="בראשית כ"ב. רמז צ"ט. אותו היום שהעלה אבינו אברהם את יצחק בנו על גבי המזבח, תיקן הקב"ה שני כבשים א' בשחרית וא' בין הערבים, שנאמר: את הכבש האחד וגו'. כל כך למה, שבשעה שישראל מקריבין תמידין על המזבח וקוראין את המקרא הזה צפונה לפני ה' זוכר עקדת יצחק בן אברהם, מעיד אני עלי שמים וארץ, בין גוי בין ישראל בין איש בין אשה בין עבד בין שפחה קורא את המקרא הזה: צפונה לפני ה'. הקב"ה זוכר עקידת יצחק בן אברהם.">[54]</a> יע"ש, ויעקב היה עוסק בתורה יושב אהלי' במדרשו של שם ועבר, ואלה הג' הם כנגד שלשה עיקרים, כי התורה כמשמעה, והעבודה היא מציאות ה', כמ"ש בת"כ פ' ויקרא כל מקום שנאמר קרבן אמור ביו"ד ה"א, כדי שלא ליתן פתחון פה למינים. וגמילות חסדי' כנגד ההשגחה לשכר ועונש, שהעושה טוב יתן לו טובה וכן להפך, וכשם שהב"ה משגיח בעולמו כן הוא משגיח על העניים. אשרי משכיל אל דל. ולכן ביום רעה ימלטהו ה'.
ובזה נבאר מ' ז"ל בתעניו' פ"ג&nbsp;<a href="#footnote-55" id="noteref-55" title="כ"ה, ע"א.">[55]</a>, בענין ר' חנינא בן דוסא שהיה עני מאד ז"ל, אמר' ליה דביתהו עד אימת ניזיל ונצטער כולי האי, אמר לה מאי נעביד, א"ל מטיבותא דגניזא לצדיקי לעלמא דאתי בעי רחמי דליתבו לך מידי, בעא רחמי יצתה כמין פסת יד ושאדו ליה חד כרעא דפתור' דדהבא, חזי בחלמיה דכלהו צדיקי אכלו אפתורא דתלת כרעי ואיהו דתרתין כרעי, אמר ליה ניחא לך דכלהו צדיקי אכלו אפתורא דתלת כרעי ואנן אכלינן אפתורא דשקיל חד מינייהו, אמרה ליה בעי רחמי נשקלוה בעא רחמי ושקלוה, ע"כ. וקשה המ' הזה להולמו ולהבין טעמו, כי מעיקרא מאי סבר ר"ח בן דוסא ששאל שיתנו לו מטיבותא וכו', וכי לא ידע רחב"ד דשכר מצות בהאי עלמא ליכא, ועוד דודאי מה שיתנו לו בעה"ז יפחות שכרו לעה"ב, ושנינו יפה שעה אחת של קורת רוח בעה"ב מכל חיי העה"ז, ועוד למה יתנו לו רגל א' כדי שישאר שלחנו של ב' רגלים לבד, יתנו לו פחות מזה ולא יחסר רגל א' לגמרי, אמנם בדקדוק הדברים נעמוד על האמת, וזה כי היה ראוי לומר מאגרא דעלמא דאתי בעי רחמי וכו'. ולמה אמר מטיבותא דגניזא לצדיקי וכו'. דאטו היה לו לאכול משל אחרים, ולכן נלע"ד להקדים מ"ש הרב הגדול מהר"ם אלשי"ך בפי' תהלים ע"פ&nbsp;<a href="#footnote-56" id="noteref-56" title="תהילים צז, יא.">[56]</a> אור זרוע לצדיק וכו'. ז"ל, אור פירות טוב הצדיק זרוע לו וכו' כן אור טובם של עולם הזה אשר הוא מועט כי גשמי הוא, זרוע לצדי' שמתגדל עד מלאת אוצרות וכו'. וע"פ הקדמה זו נבאר כי הנה שלשה עמודים שעליהם העולם עומד תורה ועבודה וג"ח הם הדברים שאדם אוכל פירותיהן בעולם הזה והקרן קיימת לו לעה"ב, כדתנן במסכת פאה פ"א אלו דברים שאדם אוכל פירותיהן בעה"ז והקרן קיימת לו לעה"ב, ואלו הן כבוד אב ואם וגמילות חסדי' והבאת שלום בין אדם לחבירו ות"ת כנגד כלם. ובפרק מפנין&nbsp;<a href="#footnote-57" id="noteref-57" title="שבת קכ"ז, ע"א.">[57]</a> א"ר אסי אמר רבי יוחנן ששה דברים וכו', ואלו הן הכנסת אורחים ובקור חולים ועיון תפלה והשכמת בית הכנסת וכו'. כי תורה כמשמעה, ועבודה היינו עיון תפלה והשכמת בית הכנסת, כי איזו היא עבודה שבלב זו תפלה, ותפלות כנגד תמידין תקנום, וגמילת חסדים כמשמעו, ואין ספק כי ר' חנינא בן דוסא היה עוסק בתורה והוא היה מתפלל על החולים כדתנן סוף פ' אין עומדין&nbsp;<a href="#footnote-58" id="noteref-58" title="ברכות ל"ד, ע"ב.">[58]</a>, וגם שם בפ"ג תעניות&nbsp;<a href="#footnote-59" id="noteref-59" title="כ"ד, ע"ב.">[59]</a> אמר רב יוסף מאי אהניא ליה צלותיה דכ"ג לגבי ר"ח בן דוסא. וגם היה עוסק בגמילות חסדי' שכן בת קול יוצאת ואומרת כל העולם כלו נזון בשביל חנינא בני וכו'. ואין לך ג"ח גדול מזה, לקיים כל העולם בזכותו. וגם שם בפ"ג דתעניות&nbsp;<a href="#footnote-60" id="noteref-60" title="כ"ה, ע"א.">[60]</a> מעשה ועבר אדם א' על פתח ביתו והניח שם תרנגולין, והרבו בצים ותרנגולים ומכרן וקנה בדמיהן עזים, ועבר אותו אדם שם ונטל את העזים, וע"ש בתוספו'. הרי שר' חנינא בן דוסא היה עוסק בדברים שאדם אוכל פירותיהן בעולם הזה והקרן קיימת לו לעולם הבא, וודאי שלא נהנה כלל מפירותיהן שהרי עני היה באותה שעה, ולכן בראות אשתו של רחב"ד כי חיי צער חיו, אמרה לו עד אימת ניזיל ונצטער כולי האי, כי חיינו אינם חיים, ולכן מטיבותא דגניזא לצדיקי לעלמא דאתי, דהיינו מפירות המצות שגינז הב"ה לצדיקים לעה"ב, בעי רחמי דליתבו לך מידי, כי זה אינו גורע הקרן שלו ושכרו אתו לעולם הבא, רק מעט מהפירות כדי חיותם, כי אלו ראויים ליהנות בעה"ז כיון שהם מהדברים שאדם אוכל פירותיהן בעולם הזה וכו', אלא שמטובו יתברך גונז אותם להוסיף על הקרן שלהם, בעא רחמי שאדו חד כרעא. דהיינו מאותם הג' רגלים שהעולם עומד עליהם והוא הג"ח שעושה ר' חנינא בן דוסא שכל העולם נזון בזכותו, וגם הוא יהיה נוטל בעה"ז מאותם הפירות, אמנם כי יודע ה' דרך צדיקים. שאינם רוצים ליהנות כלל מן העולם הזה, ועליהם נאמר מה רב טובך אשר צפנת ליריאיך. כי ברבות הקרן מן הפירות שמוסיף עליהם נראה שכרם וטובם יותר מדאי, הראוהו בחלומו כי שלחנו היה חסר רגל א' ובעא רחמי ושקלוה, הנה כי כן שמעון הצדיק נאה לו לומר כן, על שלשה דברים העולם עומד, כי קיום השלשה דברים הנזכרים לעיל הוא קיום העולם.

^ משנה ג'.
@ אנטיגנוס איש סוכו קבל משמעון הצדיק. הוא היה אומר, אל תהיו כעבדים המשמשין את הרב על מנת לקבל פרס, אלא הוו כעבדים המשמשין את הרב שלא על מנת לקבל פרס, ויהי מורא שמים עליכם.
השמיענו כזאת באמרו איש סוכו, שפירש הרב בעל תוספות יום-טוב היה אדון למקום הנקרא סוכו, כדתנן&nbsp;<a href="#footnote-61" id="noteref-61" title="יומא. פרק א'. משנה ג'.">[61]</a> אישי כהן גדול. ופירש הר"ב אישי אדוני. כי אע"פ שהיה עשיר וקצין, לא בשביל זה היה נמנע מלעסוק בתורה ולקיימה מעושר, ולו יאתה אזהרה זו אל תהיו וכו'. שלא לעסוק בתורה על מנת להיות עשיר או חכם כמו שנזכיר, ואמר קבל משמעון הצדיק, כי המדקדק בדבריו ימצאם שייכים לדברי שמעון הצדיק וסמוכין עליהם, ובזה נרבה להשיב על הקושיא המפורסמת שדברי אנטיגנוס נראו כסותרים ח"ו דברי התורה שאמרה בכמה מקומות שהעושה רצונו יתברך ייטב לו כל הימים ויהנה מפרי דרכו, וכמו-שכתוב (דברים ה, כו): מי יתן והיה לבבם זה להם וכו' למען ייטב להם ולבניהם לעולם. ואיך יאמר אנטיגנוס אל תהיו כעבדים וכו'. וכל שכן שקשה כפל דבריו אלא הוו וכו'. שמכלל הראשון נשמע לשני, ואיך ימשך מזה ויהי מורא שמים עליכם. האמנם ממה שפירשנו במשנה דלעיל כי יש מצות פרטיות שאדם אוכל פירותיהן בעה"ז והקרן קיימת לו לעה"ב, והב"ה ברחמיו מעכב לצדיקים פרעון הפירות בעה"ז כדי להרבות שכרם לעה"ב, נבין דברי אנטיגנוס אל תהיו כעבדים המשמשין את הרב על מנת לקבל פרס, כי לא על שכר המצות מדבר, כי ודאי שצדיקים לא יעבדו על מנת כן, כי יודעים ששכר מצות בהאי עלמא ליכא, והיום לעשותם ולמחר לקבל שכרם, ומי גבר יחיה ולא יקוה לחיי העולם הבא ואף שכן הוא, לא יעשו ציוויו ית' על מנת כן, אמנם כוונת אנטיגנוס היא על פירות המצות שראויים לקבלם ולאוכלם בעה"ז באותו עת עצמו שעושה המצוה, ולכן אמר אנטיגנוס אע"פ שהג' דברים שהעולם עומד עליהם שהזכיר שמעון הצדיק הם דברים שאדם אוכל פירותיהן בעה"ז והקרן קיימת לו לעה"ב, אל תהיו כעבדים המשמשין את הרב, ובאותו שימוש עצמו כוונתם לקבל פרס ולכן לא אמר שכר, כי לא על שכר העה"ב מדבר רק על הפרס הניתן מיד ליד על פירות המצות, ויובנו הדברים בדרך ישר על פי דברי הזהר בראשית דף י"ב א' ז"ל: בתרין סטרין אתפרש אהבה רחימו דקודשא בריך הוא. אית מאן דרחים ליה מגו דאית ליה עותרא, אורכא דיומין, בנין סחרניה, שליט על שנאוי, ארחוי מתתקנן ליה, ומגו כך רחים ליה. ואי להאי יהא בהיפוכא ויהדר עליה קודשא בריך הוא גלגולא דדינא קשיא, יהא שניא ליה ולא ירחם ליה כלל. ובגין כך רחימו דא לאו איהו אהבה דאית ליה עיקרא. רחימו דאקרי שלים ההוא דהוי בתרין סטרין בין בדינא בין בטיבו. כמה דתנינן אפילו הוא נטיל נשמתך מינך. דא איהו רחימו שלים וכו'. דוק דברים הקדושים האלה שיש כאן אותם הג' דברים בני חיי ומזוני דלאו בזכותא תליא מילתא וכו'. שכן אמר אית מאן דרחים ליה מגו דאית ליה עותרא דהיינו מזוני, אורכא דיומין חיי, בנין סחרניה היינו בני, ואפילו לכוונת אלה לא יעבוד אדם את בוראו, וחזר ואמר אלא הוו כעבדים וכו', שלא על מנת לקבל פרס. כלומר שאם יתן לו הב"ה טובה בעה"ז אל יבעט מרוב טוב, ועל זה שייך מה שאמר ויהי מורא שמים עליכם, שיובן עם מה-שכתוב בזהר שם אמר רבי אלעזר: לא איצטריך לאתנשי יראה בכל פקודין, כל שכן בפיקודא דא וכו' אהבה איהי בסטרא חד טב, כמה דאתמר דיהב עותרא וטב אורכא דחיי בני מזוני, כדין איצטריך לאתערא יראה ולמדחל דלא יגרום חובא וכו'. ז"ש אלא הוו כעבדים וכו'. האמנם אם יתן להם ברכות שמים מעל, אל תבעטו מרוב טובה רק יהי מורא שמים עליכם, וזהו לפי הנוסחא שאמרנו, אך לפי שיש נוסחא אחרת אלא הוו כעבדים המשמשין את הרב על מנת שלא לקבל פרס. והוא נוסחת רש"י ז"ל, ידוייק היטב למה הוצרך לשנות אלא הוו, לפי שמדבריו הראשונים אל תהיו וכו'. הייתי מדייק אלא הוו כעבדים וכו' שלא על מנת לקבל פרס כנוסחא הראשונה, ולאפוקי מזה הוצרך לחזור ולומר אלא הוו וכו' על מנת שלא לקבל פרס, וכעובדא דרבי חנינא בן דוסא דבעא רחמי דלשקלוה, כי העיקר הוא לעשות המצות על מנת שלא לקבל אפילו הפירות בעה"ז, אלא הכל יהי משומר וצבור לעה"ב, וזה בעבור שיהא מורא שמים עליכם, כמו-שאמר שלמה המלך ע"ה (משלי ל, ט): פן אשבע וכחשתי. כי רוב הטובה גורמת למה-שכתוב (דברים לב, טו): וישמן ישורון ויבעט. ולכן טוב לעבוד על מנת שלא לקבל פרס, ודוק.

^ משנה ד'.
@ יוסי בן יועזר איש צרדה ויוסי בן יוחנן איש ירושלים קבלו מהם (ס"א ממנו). יוסי בן יועזר איש צרדה אומר: יהי ביתך בית ועד לחכמים והוי מתאבק בעפר רגליהם והוי שותה בצמא את דבריהם.
הנוסחא היותר מקובלת מהמפרשים היא קבלו מהם, דהיינו שאלו החכמים קבלו משמעון הצדיק וגם מאנטיגנוס איש סוכו, וזה לפי דבריהם השייכים לשניהם כמו שנבאר, כי לגבי מה-שאמר שמעון הצדיק כי העולם עומד על התורה, אמר יוסי בן יועזר יהי ביתך בית ועד לחכמים. לא אמר התועד חכמים בביתך, דלאו כל כמיניה לצוות להם להתועד בביתו, אך עצה טובה קא משמע ליה, שיכין ביתו בהכנות הראויות באופן שכשירצו חכמים להתועד לא יתועדו אלא בביתו, לאפוקי שלא יהיה בביתו שחוק וקלות ראש וישיבת בתי כנסיות של עמי הארץ, ובזה תרבה בכבוד התורה ותרויח גם-כן ביתך, והוא מה-שכתוב בפרק ד' דמגילה תניא רבי אלעזר הקפר אומר: עתידין בתי כנסיות ובתי מדרשות שבחוץ לארץ שיקבעו בארץ ישראל וכו'. וזהו שאמר הכתוב מה טובו אהליך יעקב משכנותיך ישראל. שיובן עם מה-שכתוב בזהר פרשת וישלח קע"ד א': בזמנא דיעקב לא הוה בין שנאין ולא הוה בארעא אחרא קרי ליה ישראל, וכד הוה בין שנאין או בארעא אחרא קרי ליה יעקב. אף כאן יאמר מה טובו אהליך יעקב. אף כשהם חוץ-לארץ, שנקראים בשם יעקב לפי שעתידין להיות משכנותיך ישראל להקבע בארץ ישראל לעתיד, ולכן יהי ביתך, כלומר יתקיים ביתך ויהי לו הויה מחודשת כשיהיה בית ועד לחכמים. ויותר ידוייק עם מה-שכתוב בזהר פנחס ר"כ א' ז"ל: דכל אתר דצדיקא אתחדש ביה מילי דאורייתא כד איהו בההוא עלמא פקיד לההוא אתר ואתי ליה לגביה, וכל-שכן כד שראן בגויה צדיקיא אחרנין לחדתא בההוא אתר מילי דאורייתא, לכן אמר יהי ביתך בית ועד לחכמים. והיה ראשיתך מצער. והוי מתאבק בעפר רגליהם, כי הגם שלא תהיה ראוי להיות נמנה עמהם מבלתי יכולת לעסוק בתורה עמהם, עכ"ז אל תמנע מהלוך אליהם להיות מתאבק בעפר רגליהם. ועוד בא להשמיענו שבזה יזכה גם לעמוד העבודה שאמר שמעון הצדיק, וזה במה שיהי' ביתך וכו' והוי מתאבק וכו'. והוא מה-שכתוב בפרק קמא דברכות כל המארח תלמיד חכם בתוך ביתו וכו' כאילו הקריב תמידין, שנאמר (מלכים ב' ד, ט): עובר עלינו תמיד. דאם כפשוטו שאמרה השונמית עובר עלינו תמיד, נראין דבריה שחס-ושלום היתה קצה בו, כדרך האשה שעיניה צרה באורחים, לכן פירשו ז"ל שכוונתם לטובה, (שם): הנה נא ידעתי כי איש אלקים קדוש הוא. כמו-שכתבנו במקומו, ובזה עובר עלינו תמיד. שחשובים אנו כמקריבים תמידין בכל יום, והוי שותה בצמא את דבריהם, כי אחריתך ישגא מאד, שתזכה ללמוד מה שעוסקים בתורה ביניהם, וגם אתה תבין ותשתה בצמא את דבריהם. ויובנו בזה שני פסוקים שאמר דוד המלך ע"ה (תהילים קיט, קכז): על כן אהבתי מצותיך מזהב ומפז. (שם, קכח): על כן כל פקודי כל ישרתי וכו'. כי הנה בערובין פרק ו' אמר רבי אחא בר חנינא מאי דכתיב (משלי כט, ג): רועה זונות יאבד הון. כל האומר שמועה זו נאה ושמועה זו אינה נאה מאבד הונה של תורה. ופירש רש"י: כבודה של תורה וסופה להשתכח ממנו. קשיא ליה לרבי אחא בכתוב משלי משלי כט, ג: איש אוהב חכמה ישמח אביו ורועה זונות יאבד הון. כי מה ענין זה לזה, לכן פירש הכתוב דכוליה בתורה משתעי, שצריך לאהוב החכמה כדי לשמח לאביו זה הב"ה, ואין לומר שמועה זו נאה וזו אינה נאה, כי בזה יטיל מום בקדשים וקנאה בין החכמים, וכשירצה לשקול בדעתו איזו היא נאה ואיזו אינה נאה, יאבד כבוד התורה, כי יאמרו שיש בה דברים שאינן נאים, וזה יגרום שלא יעסוק בה מאהבה וסופו משתכחת ממנו, זהו שאמר הכתוב על כן אהבתי מצותיך. זה העל כן הראשון יובן במה-שכתב רש"י ז"ל פרשת וירא (בראשית יח, ה): כי על כן עברתם על עבדיכם. כמו על אשר, זהו-שכתוב על אשר אהבתי מצותיך מזהב ומפז, כמו איש אוהב חכמה, זה גורם על כן על כל פקודי כל ישרתי. שאיני אומר שמועה זו נאה וזו אינה נאה רק את כולם ישרתי, שאני אומר כולם ישרים כולם ברורים אין בהם נפתל ועקש, ולפי ששנינו בפרק ה' ספוג שהוא סופג את הכל. שפירש הר"ב יש מי שלבו רחב ומקבל כל מה ששומע ואין בו כח לברור האמת מן השקר, על כן לא תאמר גם אני כא' מהם, כי אעפ"י שכל פקודי כל ישרתי, עכ"ז יש בי כח לברור האמת מן השקר, כל אורח שקר שנאתי. אלא שאיני רוצה לאבד הונה של תורה, וזהו שהזהיר התנא והוי שותה בצמא את דבריהם. ולא תאמר שמועה זו נאה וזו אינה נאה, וגם זה נמשך מדברי אנטיגנוס שהזהיר ויהי מורא שמים עליכם. שכשיש לו מורא שמים יטה אזנו לשמוע דברי תורה כדי לעשות רצון אבינו שבשמים, והוא איש אוהב חכמה ישמח אביו כדלעיל.

^ משנה ה'.
@ יוסי בן יוחנן איש ירושלים אומר: יהי ביתך פתוח לרוחה ויהיו עניים בני ביתך ואל תרבה שיחה עם האשה. באשתו אמרו, קל וחומר באשת חבירו. מכאן אמרו חכמים: כל זמן שאדם מרבה שיחה עם האשה, גורם רעה לעצמו ובוטל מדברי תורה וסופו יורש גהינם.
להבין היטב דברי השלם הזה, נקדים לבאר מאמרם ז"ל בפרק הרואה עולא ורב חסדא הוו קאזלי באורחא, כי מטו אפתחא דבי רב חנא בר חנילאי, נגיד רב חסדא ויתנח, אמר-ליה עולא אמאי קא מתנחת, אמר-ליה היכי לא איתנח, ביתא דהוו בה שיתין אפייתא ביממא ושיתין אפייתא בליליא ואפיין לכל מאן דצריך, ולא שקיל ידא מן כסא, דסבר דילמא אתי עניא בר טובים ואדמטו ליה לכיסא קא מכסיף, ותו הוו פתיחין ליה ד' בבי לד' רוחתא דעלמא, וכל דהוה עייל כפין נפיק כי שבעא, והוה שדו ליה חיטי ושערי בשני בצורת אבראי, דכל מאן דכסיפא מילתא למשקל ביממא אתי ושקיל בליליא, השתא נפל כותלא ולא איתנח, אמר-ליה הכי אמר רבי יוחנן מיום שחרב בית המקדש נגזרה גזירה על בתיהן של צדיקים שיחרבו, שנאמר (ישעיה ה, ט): באזני ה' צבאות אם לא בתים רבים לשמה יהיו גדולים וטובים מאין יושב. ואמר רבי יוחנן עתיד הקב"ה להחזירן לישובן וכו'. חזייה דלא מיישבא דעתיה, אמר-ליה דיו לעבד להיות כרבו. וקשה מאד מאי כולי האי שהאריך רב חסדא בשבחי אותו הבית דבאחת מהן סגי, ועוד למה לא נתישבה דעתו של רב חסדא כשאמר לו מיום שחרב בית המקדש נגזרה גזרה וכו' עד שאמר לו דיו לעבד להיות כרבו. אך יובן עם מה-שכתוב בכתובות פרק ו' ונקדימון בן גוריון לא עשה צדקה, והתניא וכו'. אי בעית אימא לכבודו הוא דעבד, ואי בעית אימא כדבעי ליה למעבד לא עבד וכו'. הנה כי כן הרבה לספר בשבחו של בית רב חנא, להורות כי עשה צדקה הרבה ובאופן היותר ראוי, כי תחילה אמר דהוו בה שיתין אפייתא, ולזה היינו אומרים לשבחו הוא דעבד ולכבודו, לכן אמר ולא שקיל ידא מן כיסא וכו' כדי שלא לבייש את מי שאין לו, ועוד כדבעי ליה למעבד עבד, דהוו פתיחין ליה ד' בבי לד' רוחתא דעלמא וכו'. ואין לך צדקה בריבוי יותר מזה, שכל מי שהיה נכנס בביתו רעב יוצא שבע, ולא זו בלבד ביום אלא אפילו בלילה, ואם-כן בית כזה נפל כותלא, דהיינו מן הקצה אל הקצה ולא איתנח, ועולא השיבו מיום שחרב בית המקדש נגזרה גזרה על בתיהן של צדיקים שיחרבו, שנאמר וכו'. כי הנה בישעיה ישעיה ה, ח. כתוב הוי מגיעי בית בבית וכו'. ופירש בפתיחתא רבתי רבי יוחנן אמר: מלוהו על ביתו, מלוהו על שדהו ליטלה, אמר הב"ה מה אתם סבורין שאתם יורשים את הארץ וכו', באזני ה' צבאות וכו'. ואם ברשעים מדבר איך יאמר גדולים וטובים, לכן פירש רבי יוחנן דבבתיהן של צדיקים משתעי, ויפורש הוי מגיעי בית בבית, כמו-שכתוב עוד שם: הגעתם חרבן ראשון לחרבן שני, ובשביל זה כיון שבית המקדש חרב, גם בתים גדולים וטובים של צדיקים לשמה יהיו מאין יושב. אמנם לא נתישבה דעתו של רב חסדא לפי שמן הפסוק נראה שיהיו הבתים לשמה מאין יושב, אבל עכ"ז עדין יהיו עומדים ושם בית עליהם, וכאן נפל כותלא שנפל לו ונעשה תל עולם. אמר לו דיו לעבד להיות כרבו. פירש רש"י ז"ל: שהרי בית המקדש חרב שהוא ביתו של הב"ה, והבית המקדש נעשה תל עולם כמו-שכתוב על הר ציון ששמם וכו'. ומטעם זה דיו לעבד שיהיה כרבו, ובזה נתישבה דעתו של רב חסדא; על פי זה נבוא לביאור המשנה, יוסי בן יוחנן איש ירושלים אומר: יהי ביתך פתוח לרוחה. שהוא מה-שכתוב דהוו פתיחין ליה ד' בבי לד' רוחתא דעלמא, כדי שלא יצטרך לסבוב וילאה למצוא הפתח, ובזה ויהיו עניים בני ביתך. שיכנסו מכל הצדדין ויהיו בקיאין להיכנס בתוך ביתך, כמו שהיו בני ביתך ממש, וזה שייך לדברי שמעון הצדיק שאמר שהעולם עומד על גמילות חסדים. אך נבין היטב גם-כן מה שנמשך ואל תרבה שיחה עם האשה. עם מה-שכתוב בפרק שואל אמר לה רבי חייא לדביתהו, כי אתי עניא אקדים ליה רפתא כי היכי דלקדמו לבניך, אמרה ליה מילט קא לייטת להו. אמר-לה קרא כתיב (דברים טו, י): כי בגלל הדבר הזה. ותנא דבי רבי ישמעאל גלגל הוא שחוזר בעולם ע"כ. ז"ש יהי ביתך פתוח לרוחה. שיכנסו העניים מעצמם, והוא מה-שכתוב אקדים ליה רפתא שלא יתבייש לשאול, ובזה גם לבניך יעשו כן, לפי שאם לא בא הוא, בא בנו ואם בנו לא בא, בא בן בנו. וזהו ויהיו עניים בני ביתך. שאי-אפשר שלא יהיו בבני ביתך עניים, ולפי זה לא תצטרך להרבות שיחה עם האשה כרבי חייא שהוצרך לספר לאשתו ולהרבות עמה דברים. באשתו אמרו כי אין ספק שזה מיירי באשתו לספר עמה בענייני צדקה, קל וחומר באשת חבירו שאין להרבות עמה דברים, והוסיף רבינו הקדוש מכאן אמרו חכמים כל זמן שאדם מרבה שיחה עם האשה, כלומר אפילו כשמספר עמה בדברי צורך בין איש לאשתו ולצרכי ביתו, עכ"ז אם מרבה יותר מדאי גורם רעה לעצמו, שמתוך כך בא לידי תאוה ומקשה עצמו לדעת. והוא בכיוון רעה לעצמו, כי המוציא זרע לבטלה נקרא רע כמו-שכתוב בזהר פרשת בראשית נ"ז א': רע לא אקרי אלא מאן דמחבל ארחיה וסאיב גרמיה ובוטל מדברי תורה לפי שבעל קרי אסור בדברי-תורה, אלא דנהוג עלמא כרבי יהודה בן בתירא דאין דברי תורה מקבלין טומאה, ומדרכי החסידות לטבול עצמו, ולכן באותו זמן בטל מדברי תורה, וסופו יורש גהינם. כי עון זה גורם לו לרדת שחת ולא לעלות משם, וזהו יורש גהינם כי יושב שם במחשכים זמן רב, וגם זה נמשך מדברי אנטיגנוס ויהי מורא שמים עליכם, שבזה ימעט מלספר עם האשה וישמור עצמו מכל חטא ואשמה הנמשכת ממנה, כי ברוב דברים לא יחדל פשע.

^ משנה ו'.
@ יהושע בן פרחיה ונתאי הארבלי קבלו מהם. יהושע בן פרחיה אומר: עשה לך רב וקנה לך חבר והוי דן את כל האדם לכף זכות.
מלבד מה שדקדקו כל המפרשים באמרו ברב עשה ובחבר קנה, נראה לדקדק עוד מאי לך, דדי שיאמר עשה רב וקנה חבר, אמנם יובן עם מאי דאיתא בפרק קמא דברכות: לעולם ידור אדם במקום רבו, שכל זמן ששמעי בן גרא קיים, לא נשא שלמה את בת פרעה. והתניא אל ידור, לא-קשיא הא דכייף ליה, הא דלא כייף ליה. ופירש רש"י: אם כפוף הוא לרבו לקבל תוכחתו ידור אצלו, ואם לאו טוב להתרחק ממנו. זהו-שכתוב עשה לך רב לקבל תוכחתו ולא להטות מדבריו ימין ושמאל, ולפי שהזהירו אנשי כנסת הגדולה והעמידו תלמידים הרבה, ובפרק קמא דתעניות אמר רבי חנינא הרבה למדתי מרבותי ומחבירי יותר מרבותי, ומתלמידי יותר מכולם. ואם כן יאמר נא אדם טוב לי שאעמיד תלמידים הרבה ולא אעמיד רב וחבר, כי מתלמידי אני לומד יותר מכולם, לכן הזהיר יהושע בן פרחיא עשה לך רב. כי לא כל אדם זוכה להעמיד תלמידים, כי בהם הדבר תלוי כיון שאין אדם לומד אלא ממי שלבו חפץ, אבל עשה לך רב. ויהיה מלשון תיקון כמו ועשתה את צפרניה. וזה כלפי מה-שכתוב בתעניות פרק א' אם תלמיד חכם הגון הוא, ממנו תאכל ואותו לא תכרות. ואם לאו אותו תשחית וכרת. ולכן אמר עשה לך רב הגון וראוי, ואח"כ וקנה לך חבר. מפני שאמרו שם (ירמיה נ, לה): חרב אל הבדים ונואלו וכו' ע"ש. ובזהר פרשת תרומה קכ"ח ב' איתא: ועל דא קדמאי הוו אמרי וקנה לך חבר, באגרא שלים בעי למקני ליה, בגין למזכי בשכינתא, עד הכא בעי למרדף בתר זכאה ולמקני ליה, ההוא זכאה בעי למרדף בתר חייבא ולמקני ליה באג"ר שלים בגין דיעבר מיניה ההיא זוהמא ויתכפיא סטרא אחרא ויעביד לנפשיה בגין דיתחשב עליה כאילו הוא ברא ליה וכו' תא חזי כל מאן דאחיד בידא דחייבא ותב לגביה למשבק אורחא בישא, גרים לאכפייא סטרא אחרא וגרים ראסתלק קב"ה ביקריה וגרים לקיימא כל עלמא בקיומיה לעילא ותתא וכו'. ואלה איפוא הם דברי ירמיהו ט"ו לכן כה אמר ה' אם תשוב ואשיבך לפני תעמוד ואם תוציא יקר מזולל כפי תהיה. שהתרגום הוא אם תתוב ואיתיבינך קדמי תשמש ואם תתיב רשיעא למיהוי צדיקיא רעות ממרי תתקיים וכו'. שכיון שירמיהו היה מתנבא לישראל שיעשו תשובה, היו מזלזלים אותו. ואמר-לו הב"ה שגדולה תשובה שמחזיר את הרשעים ואפילו א' מהם, וזהו אם תוציא יקר מזולל כפי תהיה. דהיינו הג' דברים הנזכרים שם בזהר, כי הא' שגורם לאתכפיא סטרא אחרא, זהו כפי לשון כפייה, וגם כפשוטו שכשם שהב"ה כופה סטרא אחרא במאמר פיו, כך אתה שתזכה הרשע בפיך ללמדו, תגרום לאכפיא סטרא אחרא וגרים דאסתלק קב"ה ביקריה, כמו-שכתב המתרגם רעות ממרי תתקיים. וזהו בכיוון כפי תהיה, וגרים לקיימא כל עלמא, כי כשם שבדבר ה' שמים נעשו, ובעשרה מאמרות נברא העולם, כך במאמר פיו של צדיק שמחזיר הרשע בתשובה מקיים העולם, ואם-כן שפיר קאמר התנא וקנה לך חבר. שצריך לקנותו בדמים יקרים, ולפי שזה מדבר במחזיר הרשע בתשובה, ואפשר שעדיין יראה בו איזה דבר רע, לכן אמר והוי דן את כל האדם לכף זכות. כלומר בין לרב שתעשה לך כמו-שכתוב אם ראית תלמיד-חכם שעבר עבירה בלילה וכו'. ועוד כמו-שכתוב בפרק מפנין בההוא עובדא דרבי יהושע שהלך אצל מטרוניתא אחת ונכנס ונעל הדלת וכו' ע"ש. וכן בחבר אם תראה בו דבר שאינו נראה הגון, הוי דן אותו לכף זכות, ולכן אמר את כל, שני ריבויין כלפי הרב והחבר, וכן כל האדם שהוא ראוי ליקרא אדם, לאפוקי הרשע כי אינו ראוי ליקרא אדם, ובשביל זה מותר לדונו לחובה כמו שכתבו המפרשים ז"ל.

^ משנה ז'.
@ נתאי הארבלי אומר: הרחק משכן רע ואל תתחבר לרשע ואל תתייאש מן הפורענות.
יש לדקדק דלערבינהו וליתנינהו הרחק משכן רע ומרשע. אי-נמי אל תתחבר לשכן רע ולרשע, ומאי הרחק מההפעיל, שהיל"ל התרחק משכן רע כמו-שכתב ואל תתחבר לרשע, אמנם הכוונה כי השכן רע לא בלבד מזיק לאדם אלא גם לאנשי ביתו כי יבחרו בשכונתו וילמדו ממעשיו הרעים, לכן אמר הרחק, דהיינו גם לאנשי ביתו ואתה בעצמך אל תתחבר לרשע, ולפי שאמרו על אהרן מה תלמוד לומר ורבים השיב מעון. כשהיה אהרן מהלך בדרך, פגע בו באדם רשע ונתן לו שלום, למחר ביקש אותו האיש לעבור עבירה, אמר אוי לי איך אשא פני ואראה את אהרן, בושתי הימנו שנתן לי שלום, נמצא מונע עצמו מן העבירה ע"כ. ואם-כן יאמר האדם מוטב לי שאתחבר לרשע כדי להצילו מרעתו כמו שהיה עושה אהרן, לכן אמר ואל תתייאש מן הפורענות הבא על הרשע, שגם אתה תכוה בגחלתו, והוא מה-שכתוב במשלי י"ג. (כ): הולך את חכמים יחכם ורועה כסילים ירוע. חטאים תרדף רעה ואת צדיקים ישלם טוב. שיש לדקדק למה לא אמר גם-כן והולך את כסילים מהו ורועה, אמנם בא הכתוב להורות כי ההליכה לבד שתלך את החכמים גורמת שתחכם, כי בהליכתם מדברים דברי תורה ואפילו שיחתם צריכה תלמוד, לא כן הרשעים כי בהתחברו עמהם ממש אז ירוע, אך ההליכה לבד לא תזיק וכמו שהיה עושה אהרן, אם-כן ורועה כסילים מי שרוצה להיות רועה שלהם כדי שילמדו דרכיו, לא יפה הוא עושה כי הוא ירוע, הוא ילמוד מהם ויהיה רע. אי-נמי ירוע לשון (ישעיה כד, יט): רועה התרועעה הארץ כי תבואהו רעה. ולכן הזהיר התנא ואל תתייאש מן הפורענות. כי חטאים תרדף רעה. ואוי לרשע ואוי לשכנו. אך ואת צדיקים, מי שילך עם הצדיקים. ישלם טוב, כי בבוא הטובה לצדיק גם הוא יהנה ממנה, טוב לצדיק וטוב לשכנו.

^ משנה ח'.
@ יהודה בן טבאי ושמעון בן שטח קבלו מהם. יהודה בן טבאי אומר: אל תעש עצמך כעורכי הדיינין וכשיהיו בעלי דינים עומדים לפניך יהיו בעיניך כרשעים. וכשנפטרים מלפניך יהיו בעיניך כזכאין כשקבלו עליהם את הדין.
רבו כמו רבו הפירושים לדברי השלם הזה, ולכן לבא עד תכונת דבריו בדרך לא הלכו בה, צריך שנקדים מה שביארנו במזמור פ"ב מזמור לאסף אלקים נצב בעדת אל וכו'. הנה בב"ר פ' פ"ב איתא ז"ל: כתוב א' אומר (ישעיה ג, יג): ניצב לריב ה'. וכתיב (יואל ד, יב): כי שם אשב לשפוט את כל הגוים. בשעה שהב"ה דן את ישראל, דן אותם מעומד, מקצר בדין ומפשר בדין, אבל כשהוא דן את אומות העולם, דן מיושב מדקדק בדין ומאריך בדין ע"כ. זהו שכתוב אלקים נצב בעדת אל. שהב"ה דן את ישראל מעומד לפי שגם ישראל עושים דין למטה, בקרב אלקים ישפוט. והוא מה שכתוב בדברים רבה פ' שופטים רבי אליעזר אומר אם נעשה הדין למטה אין הדין נעשה למעלה, ואם לא נעשה הדין למטה נעשה למעלה. ונודע ששם אל הוא חסד ואלקים הוא דין, לכן אמר אלקים נצב בעדת אל. שמטה כלפי חסד ואין דין למעלה לפי שבקרב אלקים ישפוט שיש דין למטה, וכן בתנחומא פרשת שופטים ושפטו את העם משפט צדק. בזמן שדנין בצדק הן עושין צדקה עם הבריות ומצילין אותן מן הפורענות, שנאמר אמת מארץ תצמח, אז צדק משמים נשקף. עוד בדברים רבה שם אמר הב"ה לישראל בני חייכם בזכות שאתם משמרין את הדין אני מתגבה, מנין שנאמר (ישעיה ה, טז): ויגבה ה' צבאות במשפט. ועל-ידי שאתם מגביהין אותי בדין, אף אני עושה צדקה ומשרה קדושתי ביניכם, שנאמר והאל הקדוש נקדש בצדקה ע"כ. זהו שכתוב אלקים נצב בעדת אל. שהוא מתגבה שלא לעשות דין למטה לפי שבקרב אלקים ישפוט שהדיינים עושים דין למטה, עד מתי וכו'. שם בשופטים רבה לא תכירו פנים. רבי אלעזר אומר אם היית יודע שהדין עמו אל תסביר לו פנים, שלא יהא אומר מתחילה הייתי רוצה לזכותו, רשב"ן אומר אם תדע שאין הדין עמו, הסבר לו פנים שלא יהא אומר מתחילה היה רוצה לחייבני. זהו שכתוב עד מתי תשפטו עול. כלומר אתה יודע שאין הדין עמו ואתה רוצה לזכותו ולשפוט עול ועכ"ז אתה מסביר לו פנים, ופני רשעים תשאו סלה. מה שלא היה צריך כדי שבעל דינו יאמר מתחילה היה רוצה לזכותו, שפטו דל ויתום עני ורש הצדיקו. קשה מאד שהרי כתוב (שמות כג, ג): ודל לא תהדר בריבו. אמנם יובן עם מה-שכתב הרמב"ם ז"ל סוף פרק כ"א מהלכות סנהדרין ז"ל: ראה הדיין זכות לא' מהם ובעל דין מבקש לאמרו ואינו יודע לחבר הדברים, או שראהו מצטער להציל עצמו בטענת אמת ומתוך החימה והכעס נסתלק ממנו או נשתבש מפני הסכלות, הרי זה מותר לסעדו מועט ולהבינו תחילת הדבר משום (משלי לא, ח): פתח פיך לאילם וכו'. וכתב עליו הכסף-משנה ז"ל: ובגמרא דידן בכמה דוכתי אמרינן כגון האי פתח פיך לאילם הוא. ומפרש רבינו דהיינו דוקא כשהבעל דין מבקש לומר, אלא שאינו יודע לחבר הדברים, הא לאו הכי לא, משום דנראה כעורכי הדיינין עכ"ל. ובטור חושן-משפט סי' י"ז כתב וז"ל: ואינו משמע כן בירושלמי, דגרסינן התם רב הונא כי הוה חזי זכו לחד בר נש והוא לא הוה ידע, פתח ליה על שם פתח פיך לאילם. וכתב עליו הבית-יוסף נראה שדעתו לומר דכיון דירושלמי סתמא קאמר וכו' משמע בכל גוונא אפילו לא הוה ידע הבעל דין לההוא זכות כלל עכ"ל. ובסי' מ"ב כתב עוד הטור: דטענינן ליורש וללוקח ואפילו אם לא יטעון הנתבע חייב הדיין לטעון, כדי להוציא הדין לאמיתו ע"כ. זהו-שכתוב (תהילים פב, ג): שפטו דל ויתום. דהיינו מי שאינו יודע לסדר טענותיו אתם תשפטו האמת, וכן עני ורש שהוא עני בדעת ואינו מכיר זכותו הצדיקו דינו. פלטו דל ואביון וכו'. דמסתמא הם עשוקים, מיד רשעים הצילו, דהיינו לעשות משפט ולהוציא ממונו בדין, לא ידעו ולא יבינו וכו'. קשה דהיל"ל לא ידעו ולא הבינו בחשכה הלכו הכל לשון עבר, ולמה התחיל לא ידעו לשון עבר ואח"כ ולא יבינו יתהלכו לשון עתיד, אך יובן עם מה-שכתוב במכילתא פרשת משפטים כל הנוטל ממון ומטה את הדין, אינו יוצא מן העולם עד שיחסר מאור עיניו. רבי נתן אומר עד שיהיה א' מג' דברים, או דעתו מטורפת בתורה ומטמא את הטהור וכו' או שיצטרך לבריות או שיחסר מאור עיניו, זהו שכתוב לא ידעו, כלומר שלא ידעו לפסוק הדין לאמיתו, זה גורם ולא יבינו שיהא דעתו מטורפת בתורה, בחשכה יתהלכו שיחסר מאור עיניו. וגם בזה שייך או שיצטרך לבריות, כי אמרו בי"ט פרק ד' כל המצפה לשלחן חבירו עולם חשך בעדו, שנאמר (איוב טו, כג): נודד הוא ללחם איה ידע כי נכון בידו יום חשך. וגם ימוטו כל מוסדי ארץ, דין אמת ושלום שהעולם קיים עליהם כדלקמן בפרקין, ואיתא בירושלמי דתענית פרק ד' נעשה הדין - נעשה האמת נעשה השלום, ולהיפך כשלא נעשה הדין - לא נעשו כולם. אני אמרתי אלקים אתם, שהדיינין נקראים אלקים, (שמות כב, כז): אלקים לא תקלל. (ח): עד האלקים יבא דבר שניהם. (שמות כא, ו): והגישו אדוניו אל האלקים. וכאלה רבים, וזה לפי מה-שכתוב בדברי הימים ב' י"ט. בענין יהושפט (ה): ויעמד שופטים בארץ בכל ערי יהודה הבצורות לעיר ועיר. שיובן עם מה-שכתוב (דברים טז, יח): שופטים ושוטרים תתן לך בכל שעריך וכו'. ופירשו ז"ל שצריך להושיב בית-דין בכל שבט ושבט וגם בכל עיר ועיר. זהו-שכתוב ויעמד וכו' בכל ערי יהודה הבצורות, דהיינו בכל שבט שהם בערי מטרופולין שלהם ואח"כ לעיר ועיר, (דברי הימים ב' יט, ו): ויאמר (יהושפט) אל השופטים ראו מה אתם עושים כי לא לאדם תשפטו כי לה'. כי הנה אמרו ז"ל כל מזונותיו של אדם קצובין לו מראש-השנה לראש-השנה, וכשמתחייב בדין מרומה ומוציאין ממנו ממון שלא כדין, הב"ה נותן לו ממקום אחר, ואם-כן המשפט לאלקים הוא, ולכן הדיינים נקראים אלקים, כי לאלקים ישפטו. ובזה יובן מה-שכתב רש"י ז"ל בפרשת וירא והוא יושב פתח האהל. ישב כתיב, ביקש לעמוד, אמר לו הב"ה שב ואתה סימן לבניך, שעתיד אני להתיצב בעדת הדיינין והן יושבין. וזה כי הבעלי דינין צריכין להיות עומדין לפחות בגמר דין, ככתוב בטור חושן משפט סי' י"ז, וכביכול כיון שהב"ה בעל דין, כי לאלקים תשפטו. צריך הוא להתיצב והם יושבין, זהו-שכתוב אני אמרתי אלקים אתם, להיות דנין אותי כביכול, ובני עליון כלכם, שאני מתגבה בעשותכם דין למטה כדלעיל, וכאחד השרים תפולו, איתא בילקוט אלו שרים של מעלה, שנאמר (ישעיה כד, כא): יפקד ה' על צבא המרום במרום ע"כ. וצריך להבין מאי שייטייהו דשרים של מעלה כאן, ובפרט אמרו וכאחד השרים, אשר על כן נלע"ד שיובן עם מה-שכתוב בזהר פרשת בלק דף ר"ח א': על עזא ועזאל שקטרגו על אדם הראשון והב"ה הפיל אותם וכו' אותיב ליה לעזא ורמי חשוכא באנפוי בגין דארגיז כלפי מעלה, עזאל דלא איתקף, אותביה גביה ונהיר ליה חשוכא וכו'. ז"ש בחשכה יתהלכו, לפי שלא ידעו ולא יבינו לדון דין אמת לאמיתו, ולכן כאחד השרים, דהיינו עזא דרמי חשוכא באנפוי – תפולו. (תהילים פב, ח): קומה אלקים שפטה הארץ, שיעשה דין למטה באומות. כי אתה תנחל בכל הגוים, שיכירו וידעו כי לה' המלוכה ומושל בגוים, הנה בזה נבא לביאור המשנה, אל תעש עצמך כעורכי הדיינין, למה לא אמר אל תהי כעורכי הדיינין, מאי אל תעש עצמך, אמנם יובן עם מה-שכתבנו לעיל שבראות הדיין מי שאינו יודע לסדר טענותיו מותר לסעדו מעט וכו'. ושם כתב הרמב"ם ז"ל: וצריך להתישב בדבר זה הרבה שלא יהיה כעורכי הדיינין, לכן במסכת אבות שהוא מזהיר בדרכי החסידות נאמר אל תעש עצמך, כלומר אם אין הבעל דין טוען כלל אין לך לעשות עצמך ללמדו לטעון מה שלא עלה על לבו, רק אם ידעת שיש לו זכות אז מותר לך לסעדו לסדר טענותיו, אך אם אינו שם ללבו כלל אין לך רשות לטעון בעדו, וזהו בדייקא אל תעש עצמך, כלומר שתיכנס במקומו לטעון בעדו ולעצמו כאילו אתה בעצמך בעל דין, כי אין זה מדרכי החסידות כדי שלא תהיה כעורכי הדיינין, ועוד יאמר אל תעש עצמך כעורכי הדיינין כלפי מה-שכתוב בפרק שבועת העדות&nbsp;<a href="#footnote-62" id="noteref-62" title="שבועות. לא, ע"א.">[62]</a>: מנין לדיין שלא ישמע דברי בעל דין קודם שיבא בעל דין חבירו, תלמוד-לומר (שמות כג, ז): מדבר שקר תרחק. וגם-כן כתוב (דברים א, טז): שמוע בין אחיכם. והוא בטור חושן משפט סי' י"ז. ועוד שם: לפיכך תלמיד שיש לו דין לפני רבו, לא יקדים לבא לפניו קודם בעל דינו, שלא יהא נראה שהוא מקדים כדי לסדר טענותיו ע"כ. זהו-שכתוב אל תעש עצמך, כלומר שלא תהא הולך יחידי לפני הדיין, שזה נראה כמי שעורך טענותיו. ולזה נמשך אחריו אזהרה לדיין, וכשיהיו בעלי דינים עומדים לפניך, כלומר שניהם יחד ולא זה שלא בפני זה, יהיו בעיניך כרשעים, לאפוקי שאם לא יהיו עומדים לפניך שניהם יחד, לא תחזיקם כרשעים רק צדיק הראשון בריבו. וגם בזה מזהיר מה-שכתוב שם בטור חושן-משפט סי' י"ז ולא יהיה עומד והשני יושב, אלא שניהם עומדים. ולכן דייק בלישניה וכשיהיו בעלי דינים עומדין לפניך וכו' וכשנפטרין מלפניך. דהיינו כתלמיד הנפטר מפני רבו שקבלו עליהם את הדין, אל תאמר בלבבך זה החייב רשע היה, שהיה מחזיק בידו מה שלא היה ראוי לו, כי הלא כתוב משפטי ה' אמת צדקו יחדיו. כי כשקבלו עליהם את הדין שניהם בחזקת צדיקים, כי אין אדם רואה חובה לעצמו.

^ משנה ט'.
@ שמעון בן שטח אומר: הוי מרבה לחקור את העדים והוי זהיר בדבריך שמא מתוכם ילמדו לשקר.
כתב הרמב"ם ז"ל בפרק כ"ד מהלכות סנהדרין ז"ל: ומנין לדיין שהוא יודע בדין שהוא מרומה, שלא יאמר אחתכנו ויהיה הקולר תלוי בצוארי העדים. תלמוד לומר מדבר שקר תרחק. כיצד יעשה, ידרוש בו ויחקור הרבה בדרישה ובחקירה של דיני נפשות, אם נראה לו לפי דעתו שיש בו רמאות או שאין דעתו סומכת על דברי העדים, אע"פ שאינו יכול לפוסלן וכו'. כל אלה הדברים וכיוצא בהן אסור לו לחתוך אותו הדין אלא יסלק עצמו וכו'. עוד שם: יש לבית-דין להלקות ולהרוג וכו'. ומעשה ותלה שמעון בן שטח שמונים נשים ביום א' באשקלון, ולא היו שם כל דרכי הדרישה והחקירה וההתראות ולא בעדות ברורה אלא הוראת שעה כפי מה שראה ע"כ. על כל אלה הזהיר שמעון בן שטח הוי מרבה לחקור את העדים כדי שתעמוד על האמת כשבא לפניך דין מרומה, והוי זהיר בדבריך וכו'. יובן עם מה-שכתב הרמב"ם ז"ל בפרק כ"א מהלכות סנהדרין מנין לדיין שלא יעשה מליץ לדבריו של בעל דין, שנאמר מדבר שקר תרחק. ולא ילמד אחד מבעלי דינין טענה כלל, אפילו הביא עד א' לא יאמר לו אין מקבלין עד א', אלא יאמר הרי זה העיד עליך הלואי שיודה ויאמר אמת העיד, עד שיטעון הוא ויאמר עד א' הוא ואינו נאמן עלי ע"כ. זהו-שכתוב והוי זהיר בדבריך, שלא תדבר לבעל דין או לעדים כלל, רק תשמע מה שהם אומרים שמא מתוכם ילמדו לשקר, כי כשישמע הלא שאתה אומר אין עד אחד שוה כלום, יחזיק בטענת שקר לכפור בחבירו, מה שאין כן כשאתה שותק או תאמר הרי זה העיד עליך, שאז אפשר שיודה ויאמר אמת היה הדבר, והוא אמיתות כוונת שמעון בן שטח ודוק.

^ משנה י'.
@ שמעיה ואבטליון קבלו מהם. שמעיה אומר: אהוב את המלאכה ושנא את הרבנות ואל תתודע לרשות.
נאה לצדיקים האלו לומר כן לפי שגירי צדק היו מבני בניו של סנחריב, ועכ"ז לא החזיקו עצמם בגדולה, כי שמעיה אומר אהוב את המלאכה וכו'. דקשה למה לא אמר עסוק במלאכה, מאי אהוב. אלא יובן עם מה-שכתוב בפרק עשרה יוחסין&nbsp;<a href="#footnote-63" id="noteref-63" title="קדושין ע, ע"א.">[63]</a>: דרב יהודה אזל לקמיה דרב נחמן, אשכחיה דקא עביד מעקה, אמר-ליה לא סבר מר להא דאמר רב הונא בר אידי אמר שמואל כיון שנתמנה אדם פרנס על הציבור אסור בעשיית מלאכה בפני שלשה, אמר ליה פורתא דגונדריא הוא דקא עבידנא ע"כ. וכיון דאתא לידן צריך לדקדק מה השיב רב נחמן על תוכחתו של רב יהודה שאסור בעשיית מלאכה באמרו פורתא דגונדריא וכו'. כי האיסור הוא בין מרובה ובין מועט. אמנם בדקדוק דברי רש"י ז"ל שאמר שגנאי הוא לו ושפלות לדור שכפופים לזה שאין לו מי יעשה מלאכתו ע"כ. נראה שרב יהודה כיוון לומר לרב נחמן שכיון שראהו שבא לפניו, היה לו להישמט מלעשות מלאכה כדי שלא יהיה בפני שלשה כלומר בפרהסיא, וכיון שהתמיד לעשות מלאכתו הוכרח לומר לו לא סבר מר וכו'. והשיבו רב נחמן פורתא דגונדריא הוא דקא עבידנא, כלומר אני עוסק במצוה לקיים מה שכתוב בתורה (דברים כב, ח): ועשית מעקה לגגך. ואפשר דכבר היה מעקה שם ובאקראי נפל מקצתו, וכדי שלא לישב בלא מעקה היה רב נחמן עושהו בעצמו, ולכן אמר פורתא וכו'. כלומר זהו דבר מועט למען לא אשב בלא מעקה וכדי לברך עליו כנודע, על זה אמר שמעיה אהוב את המלאכה. כי בזה לא תבא לידי דבר המונעך מן המלאכה והיא הרבנות, שכיון שנתמנה אדם פרנס על הציבור אין לו לעשות מלאכה, ולכן לא אמר פסוק במלאכה, כי לא כל אדם יכול לעסוק בה מפני הרבנות, אך אהוב את המלאכה כי בזה תשנא את הרבנות שלא יעכבך מלעשותה, ועוד תרויח ואל תתודע לרשות, כי כשלא תהיה לראש לא תצטרך להתודע לרשות, מה שאין כן אם תנהוג ברבנות שאז צריך אתה, כי לפני מלכים תתיצב.

^ משנה י"א.
@ אבטליון אומר: חכמים, הזהרו בדבריכם שמא תחובו חובת גלות ותגלו למקום מים הרעים וישתו התלמידים הבאים אחריכם וימותו, ונמצא שם שמים מתחלל.
גם אלה לחכמים הקדושים האלה נאים הדברים, כי להיותם מקהל גרים צריך שיזהרו בדבריהם, וזה יובן עם הבנת מה-שאמרו ז"ל בב"ר פ' ס"ב ז"ל: כד דמיך רבי אבהו אחזו ליה תלת עשר נהרי אפרסמון, אמר להון אילין דמאן, אמרו ליה דידך, אמר: אילין דאבהו ואני אמרתי לריק יגעתי לתהו והבל כחי כליתי, אכן משפטי את ה' ופעולתי את אלקי עכ"ל. וקשה איך יעלה על דעתו דרבי אבהו שלריק יגיעו, שהרי כתוב הנה שכרו אתו ופעולתו לפניו. כי אע"פ שהזהיר אנטיגנוס אל תהיו כעבדים וכו'. אין ספק כי אין הב"ה מקפח שכר כל בריה, ועוד צריך להבין למה דוקא הראו לו י"ג נהרי אפרסמון. אמנם נלע"ד להבין אמרי בינה אלו עם מה-שכתוב בזהר פרשת בראשית דף ה' א' ז"ל: תא חזי ההוא דלאו אורחיה ארחי אוריתא וחידש מילין דלא ידע על בורייהון כדקא יאות, ההיא מלה סלקא ונפיק לגביה, ההיא מלה איש תהפוכות לשון שקר, ונטיל לה ואזיל בההיא מלה לגו נוקביה ועביד בה רקיעא דשוא דאקרי תהו, כיון דהאי רקיעא דשוא קאים נפקת מיד אשת זנונים ואתקיף בההוא רקיעא דשוא ואשתתפת בה, ומתמן נפקת וקטלת כמה אלפין ורבוון וכו' ועל דא כי רבים חללים הפילה וכו'. מאן גרים דא, תלמיד חכם דלא מטי להוראה ומורה, רחמנא לשזבן. אמר רבי שמעון לחברייא במטותא מינייכו דלא תפקון מפומייכו מלה דאורייתא דלא ידעתון ולא שמעתין מאילנא רברבא בגין דלא תהוין גרמין לההוא חטאה לקטלא אוכלוסין דבני נשא למגנא וכו'. ועוד בזהר פרשת יתרו דף פ"ז א': רבי יצחק פתח: אל תתן את פיך לחטיא את בשרך. כמה אית ליה לבר נש לאזדהרא על פתגמי אוריתא דלא יטעו בהו ולא יפיק מאוריתא מה דלא ידע ולא קביל מרביה, דכל מאן דאמר במילי דאוריתא מה דלא ידע ולא קביל מרביה, עליה כתיב לא תעשה לך פסל וכל תמונה ע"כ. אלה איפוא הם שני ציווים, הא' שלא יטעה בהבנת הכתובים, והשני שלא יוציא מפיו חידושי תורה שלא שמע מרבו. וזהו בכוון לא תעשה לך פסל. דהיינו טעות הבנת הכתובים, וכל תמונה לדמות מילתא למילתא ולהוציא מפיו מה שלא קיבל מרבו. וזהו שאמר הכתוב במלאכי א' תורת אמת היתה בפיהו ועולה לא נמצא בשפתיו. דקשה כיון שאמר תורת אמת היתה בפיהו, איך צריך לומר שעולה וכו'. אמנם בירושלמי פרק א' דפאה תורת אמת היתה בפיהו, דברים ששמע מפי רבו. ועולה לא נמצא בשפתיו, אפילו דברים שלא שמע מפי רבו, והכוונה לדרכנו תורת אמת היתה בפיהו שלא אמר מעולם דברים שלא שמע מפי רבו ואפילו דברים שלא שמע מפי רבו אלא מפי אחרים היה אומר דבר בשם אומרו, וזהו בכיוון ועולה לא נמצא בשפתיו להתלבש בטלית שאינה שלו. וזהו-שכתוב לא תעשה לך פסל וכו' אשר בשמים ממעל ואשר בארץ מתחת, דהיינו רקיעים וארצות הנעשים מחדושי תורה, שלא יעשה רקיעי תהו רק טובים ונכוחים. והנה בפרק קמא דע"א איתא שרבי אבהו שכיח בי קיסר, ולכן היה עוסק בפסוקים כדי להשיב על דבריהם, וכמו-שכתוב שם אנן דשכיחינן גבייכו רמינן אנפשין וידעינן דמעיינינן בקראי וכו'. וידוע שלתשובת המינין אין צריך לפרש הפסוקים על פי דרכיהם של חז"ל רק כפי הסברא, על-דרך ענה כסיל כאולתו. ולכן היה מפחד רבי אבהו שמא יצאו מפיו דברים ופירושים שלא קיבל מרבותיו ולא ידע על בוריין, ובזה ח"ו גרם לעשות רקיעי שוא הנקראים תהו, ולכן בשעת מותו הראו לו מתן שכרו י"ג נהרי אפרסמון כנגד י"ג מדות שהתורה נדרשת, להורות כי כל עסקיו בתורה ופירושיו היו על פי האמת ובאופן הגון על פי הי"ג מדות הראוים לדרוש בתורה, והוא תמה ואמר אילין דאבהו ואני אמרתי לריק יגעתי, שחשבתי שדרכי בתורה לא היו נאמנים אדרבא לתהו והבל כחי כליתי, לבנות מהם רקיעי שוא ותהו כדלעיל, אך רואה אני אכן משפטי את ה'. שדן אותי לכף זכות כי לא מלבי הייתי בודה הדברים, ופעולתי את אלקי, שמה שאני עשיתי רקיעים וארצות מחידושי תורה היו את אלוקי מצד הקדושה ולא לתהו והבל כמו שחשבתי. וז"ש בקהלת ה' אל תבהל על פיך ולבך אל ימהר להוציא דבר לפני האלקים וכו'. כי כנגד מי שלא ידע בהבנות הכתובים אמר אל תבהל על פיך וכננד שאומר דברים שלא שמע מרבו אמר ולבך אל ימהר להוציא דבר שלא שמעת מאחרים, ונתן טעם כי האלקים בשמים וכו'. שיובן עם מה-שכתוב שם בזהר בראשית ה' א': תא חזי באוריתא ברא קב"ה עלמא ואסתכל בה זמנא ותרין ותלתא וארבע, ולבתר אמר לון ולבתר עביד בה עבידתא, לאולפא לבני נשא דלא ייתון למתעי בה, שנאמר אז ראה ויספרה וכו'. ועד לא אפיק עבידתיה אעיל ד' תיבין בקדמיתא, דכתיב בראשית ברא אלקים את. הא ארבע ולבתר השמים וכו'. זהו-שכתוב כי האלקים בשמים, דהיינו שקודם השמים אמר ד' תיבות, ואתה על הארץ. ומקל-וחומר על כן יהיו דבריך מעטים. וחוץ לדרכנו יאמר עם מה-שכתוב בזהר פרשת פינחס רמ"ו א': חד ממנא אתפקד קמיה דברנש ובשעתא דלייט גרמיה, האי ממנא וע' אחרנין דממנן תחותיה נטלין ההוא מלה ואמרי אמן וסלקי לה לעילא ודיינין לה. זהו-שכתוב כי האלקים בשמים. ששומע מהמקטרגים ההיא מלה ודיינין לה, וזהו האלקים לשון דיינים. על כ"ן גימטריא שבעים שהם הממונים הנזכרים בזהר, יהיו דבריך מעטים כדי שלא ידינוך לחובה.
נחזור למאמר רבי אבהו שהראו לו י"ג נהרי אפרסמון, שמלבד מה שפירשנו נוכל לומר שאלה הם כנגד י"ג שנים שעסק בתורה בנערותו שאז אינו בר עונשין, והוה אמינא שגם שכר מצותיו ולימודו שבאותם שנים לא יהיה לו, זהו שתמה רבי אבהו ואני אמרתי לריק יגעתי, כיון שאין לי עונש גם שכר לא יהיה לי, אכן משפטי את ה', שעל העונש נוהג עמי במדת רחמים לפוטרני. ופעולתו, שאני עושה מצות ולומד תורה באותם שנים. את אלקי, שרוצה בדין ליתן לי שכר כדי שלא תהי' פעולתי לבטלה. על פי הדברים האלה נבין דברי אבטליון, חכמים דווקא העוסקים בתורה ומחדשים בה לפי חכמתם, הזהרו בדבריכם שלא תוציאו מפיכם דבר בהבנת הכתובים או בחדושי תורה מה שלא שמעתם מרבכם, שמא תחובו חובת גלות. זה האריכות שהיה די שיאמר שמא תגלו למקום מים הרעים, יובן במה-שכתוב בזהר בראשית דלעיל דהיינו שתגרמו לעשות רקיעי תהו ולקטלא כמה אלפין ורבוון וזהו תחובו חובת גלות שההורג בשוגג חייב גלות, ועל-ידי שאתם גרמא בנזיקין תחובו חובת גלות, דהיינו שתעשו העון שגורם לגלות ותגלו למקום מים הרעים וכו'. שיובן עם מה-שכתוב במכות פרק ב' אמר רבי יוחנן הרב שגלה מגלין ישיבתו עמו. זהו בכיוון וישתו התלמידים הבאים אחריכם, שכיון שהרב גולה גם הם הולכין אחריו, ואפשר שיגלו במקום שיש שם מינים וילמדו מהם וימותו, כדאמרינן בפרק קמא דע"א דכל דפריש ממינות מיית. כמו-שכתב שם רש"י ז"ל: ונמצא שם שמים מתחלל, במה שנדבקים למינות או שמתים קודם זמנם וקורין תגר על מדותיו ית'. עוד יובן הזהרו בדבריכם וכו' עם מה-שכתוב לקמן בפרק ו' כל האומר דבר בשם אומרו מביא גאולה לעולם. וע"ש מה שפירשנו, והנה ודאי שמי שאינו אומר דבר בשם אומרו מביא גלות לעולם, לכן הזהיר אבטליון חכמים הזהרו בדבריכם, לומר דבר בשם אומרו שמא תחובו חובת גלות אם לא תעשו כן ותגלו וכו'. ונאה לאבטליון לומר כן לפי שהיה מקהל גרים, וודאי שלמד הרבה מרבותיו, ולכן הזהיר על הדבר הזה.

^ משנה י"ב.
@ הלל ושמאי קבלו מהם. הלל אומר: הוי מתלמידיו של אהרן אוהב שלום ורודף שלום אוהב את הבריות ומקרבן לתורה.
טרם נבוא לביאור דברי התנא הקדוש הזה, מוכרח שנבאר מ' ז"ל בפרק במה מדליקין תנו רבנן מעשה בגוי א' שבא לפני שמאי, אמר לו כמה תורות יש לכם, אמר לו שתים, תורה שבכתב ותורה שבעל פה. אמר לו שבכתב אני מאמינך ושבע"פ איני מאמינך, גיירני על מנת שתלמדני תורה שבכתב. גער בו והוציאו בנזיפה. בא לפני הלל, גייריה. יומא קמא אמר ליה אב"גד, למחר אפיך ליה. אמר ליה והא אתמול לא אמרת לי הכי, אמר ליה לאו עלי דידי קא סמכת, דעל פה נמי סמיך עלי. שוב מעשה בגוי א' שבא לפני שמאי, אמר לו גיירני על מנת שתלמדני כל התורה כולה כשאני עומד על רגל אחת, דחפו באמת הבנין שבידו, בא לפני הלל גייריה, אמר ליה דעלך סני לחברך לא תעביד, זו היא כל התורה כולה ואידך פירושא הוא, זיל גמור. שוב מעשה בגוי א' שהיה עובר אחורי בית הכנסת ושמע קול סופר שהיה אומר ואלה הבגדים אשר יעשו חשן ואפוד. אמר הללו למי, אמרו לו לכהן גדול. אמר אותו גוי בעצמו אלך ואתגייר בשביל שישימני כהן גדול. בא לפני שמאי אמר לו גיירני על מנת שתשימני כהן גדול, דחפו באמת הבנין שבידו. בא לפני הלל גייריה, אמר לו כלום מעמידין מלך אלא מי שיודע תכסיסי מלכות, לך למוד תכסיסי מלכות, הלך וקרא כיון שהגיע והזר הקרב יומת. אמר לו מקרא זה על מי נאמר, אמר לו אפילו על דוד מלך ישראל. נשא אותו גוי קל וחומר בעצמו, ומה ישראל שנקראו בנים למקום ומתוך אהבה שאהבם קרא להם בני בכורי ישראל. כתיב עליה והזר הקרב יומת. גר הקל שבא במקלו ובתרמילו על אחת כמה וכמה וכו'. לימים נזדווגו שלשתן למקום א', אמרו קפדנותו של שמאי בקשה לטורדנו מן העולם, ענותנותו של הלל קרבתנו תחת כנפי השכינה ע"כ. וצריך להבין כל המ' הזה כי מה היתה כוונתם של ג' גרים הללו, שנראה ששלשתן כיוונו לדבר א'. וכמו-שכתוב לבסוף לימים נזדווגו שלשתן. האמנם נלע"ד שיובן עם מאי דאיתא ביבמות פרק ד' תניא רבי חנינא בנו של רבן-גמליאל אומר: מפני מה גרים בזמן הזה מעונים ויסורין באים עליהם, מפני שלא קיימו שבע מצות שקבלו בני נח. רבי יוסי אומר גר שנתגייר כקטן שנולד דמי, אלא מפני מה מעונין לפי שאינן בקיאין בדקדוקי מצות כישראל. אבא חנן אומר משום ר"א: לפי שאין עושין מאהבה אלא מיראה. אחרים אומרים לפי ששהו עצמן ליכנס תחת כנפי השכינה. ופירש רש"י כקטן שנולד אינו נענש לשעבר. הנך רואה בעיניך שהטעם הראשון בטל מעיקרו, ולכן גם בטעם האחרון לפי ששהו עצמן וכו'. אינו אלא בשביל ששהו עצמן ליכנס בעול מצות להבא כי לשעבר אינן נענשים. ואם-כן פשו להו ג' טעמים, ולכן כל אחד מאלו הג' גרים שבאו להתגייר ביקש על עצמו להינצל שלא יבאו יסורין עליו כשיתגייר, ולכן בא הראשון ושאל כמה תורות יש לכם, כי ודאי שהיה יודע שיש תורה שבכתב ושבע"פ, אלא שרצה לשמוע משמאי אם חייב הוא להאמין גם בתורה שבע"פ, כי אין רצונו בכך כיון שכל דקדוקי מצות הם בתורה שבע"פ כנודע, וכדי להנצל מהיסורין מהטעם הראשון לפי שאינן בקיאין בדקדוקי מצות כישראל, חשב שלא לקבל עליו תורה שבע"פ, ומטעם נכון לפי סברתו כי היא לא ניתנה אלא לישראל, שכפה עליהם את ההר כגיגית כדי שיקבלוה כמו שכתבנו לעיל בריש פרקין, ולכן אמר שבכתב אני מאמינך לפי שניתנה בהר סיני והחזירה על כל האומות, אך שבע"פ איני מאמינך כי היא מקובלת מדור לדור בע"פ, ומי יאמר שהיא היא, גער בו והוציאו בנזיפה כמו-שכתב רש"י ז"ל: דתניא הבא לקבל דברי חברות חוץ מדבר א' וכן גר שבא להתגייר וקבל עליו דברי תורה חוץ מדבר א' אין מקבלין אותו. בא לפני הלל גייריה כמו-שכתב רש"י ז"ל. וסמך על מה דגרסינן בפרק החולץ גר שבא להתגייר מודיעין אותו מקצת מצות קלות ומקצת מצות חמורות ואין מרבין עליו ואין מדקדקין עליו. יומא קמא אמר ליה אבג"ד וכו'. להראותו שאי אפשר להבין התורה שבכתב אלא בתורה שבע"פ, וכן כאן הלל הכריחו להאמין באמרו לא עלי דידי קא סמכת לקרוא לזו א' ולזו ב', כך תסמוך על כל תורה שבע"פ שהאמת אני מגיד לך. שוב וכו'. מלשון זה נראה ששלשתן נתכוונו לדבר א', וזה השני תפס עיקר למה-שאמרו אחרים לפי ששהו עצמן ליכנס תחת כנפי השכינה, ולפי זה כשיתגייר אינו יכול ללמוד כל התורה ולקיימה ובשביל זה יסורין באין עליו, וחשב להינצל מזה באמרו גיירני על מנת שתלמדני כל התורה כולה עד שאני עומד על רגל א'. שנלע"ד שכוונתו לומר שילמדנו כשהוא עדין בגיותו, דהיינו על שקר כי השקר אין לו רגלים אלא רגל אחד, וכיון שילמוד בגיותו תכף שיכנס בדת האמת יוכל לשמור כל התורה בלי איחור ועיכוב, דחפו וכו'. כאן לא אמר שהוציאו בנזיפה לפי שזה היה רוצה ללמוד כל התורה כולה בין בכתב בין בע"פ אלא שרצה ללמוד במהירות כדי לקיים את כולה, ורמז לו שמאי שכשם שלבנות בית צריך להכין כל המצטרך וצריך זמן, כך ללמוד התורה צריך אורך ההצעות ללמוד בהדרגה ובמיתון ולכן דחפו באמת הבנין שבידו, אמנם כשבא לפני הלל גייריה ואמר לו דעלך סני וכו' שזהו ואהבת לרעך כמוך. שנאמר על כל התורה, כי במה שבין אדם למקום הב"ה נקרא רעך, כדכתיב רעך וריע אביך אל תעזוב. וכמו-שכתב רש"י ז"ל אל תעבור על דבריו. ובמה שבין אדם לחבירו ריעך כמשמעו, וזהו כלל על כל התורה ואידך פירושא הוא זיל גמור. וכנגד הדבר הג' שאינן עושין מאהבה אלא מיראה. ופירש רש"י מיראת גהינם והפורענות האמור עליהם. לאפוקי שלא נבין שאינן עושין אלא מיראת הרוממות שזה הוא טוב, שאע"פ שגדול העושה מאהבה מהעושה מיראה עכ"ז אין עונש לעובד מיראה, אדרבא אמרו ז"ל עבוד מאהבה עבוד מיראה וכו'. כי על מצות עשה צריך לעבוד מאהבה ולהיזהר ממצות לא תעשה צריך לעכוד מיראה, אמנם יראתם היא על שלא שמרו ז' מצות שלהם וגם אינם שומרים תורה כישראל ומפחדים מהגהינם ושאר עונשים, ולכן חשב להשמר מזה בשמוע קול סופר שהיה מקרא לתלמידיו ואלה הבגדים אשר יעשו. וידענו מאמרם ז"ל בזבחים פרק ט' כשם שהקרבנות מכפרים כך בגדי כהונה מכפרים. והם העבירות הנזהרים בז' מצות בני נח, ע"א ג"ע וש"ד ודינין וכו'. וחשב בעצמו שאם יעשה כהן גדול וילבש בגדים אלו, ינצל מיראת העונש כיון שהבגדים מכפרים על מה שחטא ותהיה עבודתו מאהבה וינצל מהיסורין, ולפי שהאומות כהניהם נבחרים מהם כפי מעשיהם וגדולתם לא מצד התולדת, כך חשב שגם הוא יכול להיות כהן גדול אע"פ שאינו מזרעו של אהרן, ולכן שמאי דחפו באמת הבנין שבידו, לרמוז שגם בזה צריך שיהא בנינו כראוי שיבא מזרעו של אהרן, אך אם נבנה משבט אחר אינו ראוי לכך, והלל קבלו כי שפט בעצמו שכשיגיע להזר הקרב יומת ישמט מעצמו, וכן היה שכשהגיע לשם שאלו על מי נאמר, והלל השיבו אפילו על דוד מלך ישראל, שהמלך אין ראוי להיות כהן גדול כמו שראינו בעוזיהו שנתנגע על מה שרצה להיות כהן גדול, שגם המצורע קרוי מת ונתקיים בו והזר הקרב יומת. שלכן בנה לו בית בבית הקברות, לרמוז שחשוב כמת ואז נשא קל וחומר בעצמו ומה ישראל שנקראו בנים למקום וקראם בני בכורי, והעבודה היתה בבכורות ועכ"ז כיון שנבחר אהרן ובניו לשרת בקדש, נפסלו כל ישראל, גר הקל שבא במקלו ובתרמילו, רמז למה שכתב הרמב"ם ז"ל פרק י"ג מהלכות איסורי ביאה: שבבא הגר להתגייר בודקין אחריו שמא בא בגלל ממון או בשביל שררה ואם כן צריך שיבא במקלו ולא לשם ממון כמו-שאמר יעקב כי במקלי עברתי את הירדן הזה. ובתרמילו כרועה עדרו ירעה. ולא לשום שררה, על אחת כמה וכמה שאין ראוי להיות כהן גדול, ולהורות על הנאמר שהיה זה כלפי הטעם שאינן עושין מאהבה אלא מיראה, אמר בזה בא לפני שמאי, שחזר לפניו אחר שנתגייר ואמר לו כלום ראוי אני להיות כהן גדול והלא כתוב בתורה והזר הקרב יומת. כלומר מתחילה היה לך לעזרני והייתי עושה מאהבה כמו שאני עושה עכשיו, ובא לפני הלל ואמר לו ענותן הלל ינוחו לך ברכות על ראשך שהקרבתני תחת כנפי השכינה, כי הכרת בי כי לא בשביל ממון או שררה באתי רק להנצל מהיסורין וכדלעיל, ולכן הוסיף בזה מה שלא נאמר באחרים, לימים נזדווגו שלשתן למקום א'. ופירש רש"י ז"ל שלשתן הגרים הללו. נשמר רש"י ז"ל שכיון שבזה השלישי נאמר מה שלא נאמר באחרים שבא לפני שמאי והלל אחר שנתגייר, נוכל לפרש שלשתן על הלל ושמאי והגר, וזה אינו נכון למה שנמשך, אמרו קפדנותו של שמאי בקשה לטורדנו מן העולם, ענותנותו של הלל קרבתנו תחת כנפי השכינה. לכן פירש רש"י ז"ל בחכמתו הנפלאה שלשתן הגרים הללו, כיון שלדבר א' כיוונו להינצל מן היסורין. הודו לה' כי טוב כי נעשתה עצתם ונתקרבו אל תחת כנפי השכינה, ועתה נבא לביאור המשנה הוי מתלמידיו של אהרן וכו'. דקשה דהיל"ל בקצור אהוב שלום ורדוף שלום וכו' הכל בדרך ציווי, האמנם ידענו כי אהרן היה ענו מאד ולא קינא בגדולת אחיו שהיה יותר קטן ממנו, וכמו-שאמרו ז"ל בזכות וראך ושמח בלבו זכה לחשן המשפט על לבו, והלל גם-כן היה ענו מאד כאשר הוכחנו, ולכן אמר הוי מתלמידיו של אהרן. כי גם הוא היה עניו ולמד מאהרן, ולהורות על ענותנותו לא אמר הוי כאהרן רק מתלמידיו, דהיינו מזעירי תלמידיו אוהב שלום כאותו הגר שבא לפניו ואמר-לו למדני תורה שבכתב, והוא קירבו להיותו אוהב שלום, על-דרך שלום שלום לרחוק ולקרוב. דהיינו למי שהיה רחוק ונתקרב על ידו שהאמין גם בתורה שבע"פ, וכנגד אותו שאמר לו ואהבת לריעך כמוך ורודף שלום, וכנגד הג' שאמר גיירני על מנת שתשימני כהן גדול אוהב את הבריות ומקרבן לתורה, שכן קירבו ולא רחקו כשמאי, שמעצמו הודה ולא בוש והזר הקרב יומת. ואמר אוהב שלום וכו'. שיובן עם מה-שכתבנו בספר אלון בכות שלנו דף פ"ז ב' בפירוש הפסוקים תורת אמת היתה בפיהו וכו' בשלום ובמישור הלך אתי. ע"ש שעמם יובן כוונת הלל בזאת המשנה, אוהב שלום ורודף שלום וכו'. ואיני רוצה לכפול הדברים תן לחכם ויחכם עוד.

^ משנה י"ג.
@ הוא היה אומר: נגד שמא - אבד שמיה. ודלא מוסיף - יסיף. ודלא יליף קטלא חייב. ודאשתמש בתגא - חלף.
בברכות פרק היה קורא: אמר רבי יוחנן כי הוה מסיים רבי מאיר ספרא דאיוב אמר הכי, סוף אדם למות וסוף בהמה לשחיטה והכל למיתה הם עומדים. אשרי אדם שגדל בתורה ועמלו בתורה ועושה נחת רוח ליוצרו, גדל בשם טוב ונפטר בשם טוב מן העולם, ועליו אמר שלמה בחכמתו (קהלת ז, א): טוב שם משמן טוב ויום המות מיום הולדו ע"כ. וצריך לדקדק למה דווקא בסיום ספר איוב אמר הכי ולא בסיום התורה שיש שם מיתת משה רבינו ע"ה, שודאי נפטר בשם טוב יותר מאיוב, וזוהי כוונת רש"י ז"ל שפירש כי הוה מסיים ספרא דאיוב, על שם שאיוב נפטר בשם טוב. אבל נלע"ד שעדיין הקושיא במקומה עומדת, שהיה לו לומר כן בסיום התורה על משה רבינו ע"ה וכדלעיל, אך ראה רבי מאיר כי אחרי שאמר הכתוב (איוב מב, טז): ויחי איוב אחרי זאת מאה וארבעים שנה ויראה את בניו ואת בני בניו ארבעה דורות. למה חזר ואמר (יז): וימת איוב זקן ושבע ימים. שכולו מיותר דודאי כיון שחיה כל כך שנים וראה ד' דורות, מת זקן ושבע ימים. ועוד מהו הכפל זקן ושבע ימים, לכן לתרץ כל זה בא רבי מאיר ואמר סוף אדם למות וכו'. שיובן עם מה-שכתוב בקהלת רבתי על פסוק (קהלת ז, א): טוב שם משמן טוב. ז"ל: נולד אדם הכל שמיחין, מת הכל בוכין. ואינו כן אלא נולד אדם ואין שמחין לו שאין יודעין באיזה פרק ובאיזה מעשים יעמוד, אם צדיק אם רשע אם טוב ואם רע, מת הם צריכין לשמוח שנפטר מן העולם בשם טוב ויצא מן העולם בשלום. משל לשתי ספינות וכו'. ונלע"ד שזהו-שכתוב באיוב ג' (כב): השמחים אלי גיל. כשנולד בן שהוא גילה אחר גילה, לא יפה הם עושים כי אדרבא (שם): ישישו כי ימצאו קבר, דהיינו כשמת היה להם לשמוח, כי הנה לגבר אשר דרכו נסתרה, בבואו לעולם נסתרה דרכו, שאין יודעים אם יהיה צדיק או רשע. אך בצאתו מן העולם (כג): ויסך אלוה בעדו. כי אם יהיה צדיק והרוח תשוב אל האלקים אשר נתנה. זהו-שאמר רבי מאיר סוף אדם למות. כלומר סוף שלימות האדם היא המיתה, ולכן אמר אדם דהיינו צדיק, כי אז ניכר שלימותו וזוכה לחיי העה"ב, וכן סוף בהמה לשחיטה, כי היא תיקונה ושלימותה כשנשחטת בשחיטה כשרה, והכל למיתה הם עומדים, כלפי שאר הבריות שאין להם שחיטה, עכ"ז יום המות שוה לכל כי הוא סוף כל סוף, אשרי אדם שגדל בתורה וכו'. נודע כי שלשה המה מעלות האדם שזוכה בחייו החכמה והגבורה והעושר, ואשריו כשהם לשם שמים, וכן איתא ביומא פרק ח' ואהבת את ה' אלקיך, שיהא שם שמים מתאהב על ידיך, שיהא אדם קורא ושונה ומשמש תלמידי חכמים ודיבורו בנחת עם הבריות ונושא ונותן באמונה, מה הבריות אומרות עליו אשרי פלוני שלמד תורה וכו'. עליו הכתוב אומר ויאמר לי עבדי אתה וכו'. לכן אמר אשרי אדם שגדל בתורה כנגד החכמה, ועמלו בתורה כנגד הגבורה, איזהו גבור הכובש את יצרו. ועושה נחת רוח ליוצרו, שנושא ונותן באמונה ועושה צדקה מממונו, שזהו נחת רוח ליוצרו שעושה שלום בינו ובין העני, וזהו כנגד העושר. וכיון שיש לו כל אלה גדל בשם טוב מנעוריו עד יום מותו, וכשנפטר בשם טוב מן העולם, ועליו אמר שלמה בחכמתו כי שלמה חקר והבין בחכמתו על כל מעשה האדם ואמר טוב שם משמן טוב. כי החכמה והגבורה והעושר שהם מכונים בשמן טוב, כי חכמת התורה נקראת שמן, כדכתיב (קהלת ט, ח): ושמן על ראשך אל יחסר. זו תורה ומעשים טובים, והמלכות והכהונה שהם הגבורה והעושר שהמלך צריך שיהיה גבור, והכהן עשיר, שאם אין לו יגדלוהו משל אחיו, ועל כל אלה צריך שם טוב כנודע, וז"ש טוב שם משמן טוב. וזה אינו ניכר אלא ביום המות ולא ביום הלידה, ולכן אמר ויום המות מיום הולדו. וז"ש גדל בשם טוב ונפטר בשם טוב. שיפורש הכתוב ויום המות נמשך מיום הולדו, שכל ימיו נהג בשם טוב מיום הולדו עד עת מיתתו, וכן היה איוב שגדל בשם טוב והיה האיש ההוא תם וישר וכו' מיום הולדו עד יום מותו, שלכן אמר והיה. כלומר כל ימי היותו היה תם וישר וכו'. ולכן אחר שאמר (איוב מב, טז): ויחי איוב אחרי זאת ק"מ שנה. דהיינו על חיי העה"ז, חזר ואמר (יז): וימת איוב זקן ושבע ימים. כי זקן נאמר על החכמה, והדרת פני זקן זה שקנה חכמה. ושבע ימים על הגבורה והעושר, שכבר נאמר (י): ויוסף ה' את אשר לאיוב למשנה, ולפי שהשלים מדת ימיו על כן נקרא שבע ימים. זהו-שאמר הלל נגד שמא אבד שמיה. ויפורש לפענ"ד מלשון נגד שתרגומו קבל, דהיינו מי שמנגד לשמו שעושה מעשים אשר לא יעשו, בזה גורם שאבד שמיה. שיובן עם מה-שכתוב בזהר חדש פרשת אחרי מות דף ע"ח ב', ובמדרש רות דף מ"ג דחייבי גהינם לא דכרין שמייהו. והוא לע"ד מה שאמר הכתוב (תהילים מא, ו): מתי ימות ואבד שמו. ודבר זה נזכר בכתבי האר"י זלה"ה בסוד חיבוט הקבר יע"ש. ואם-כן מדה כנגד מדה הוא עשה שלא כהוגן, שלא שמר קדושת שמו יאבד שמו, ולהפך מזה גדל בשם טוב כשהאדם עושה מעשים טובים ושומר שמו, אז נפטר בשם טוב מן העולם שיזכור שמו גם אחרי פטירתו, ודלא מוסיף יסיף, מי שאינו מוסיף לעשות טוב יסיף, ימות קודם זמנו אבל בידי שמים, אך דלא יוליף קטלא חייב, הוא מה-שכתוב בפרק ט' דברכות אמר רבי יוסי בר חנינא מאי דכתיב חרב אל הבדים ונואלו, חרב על שונאיהם של תלמידי חכמים שיושבין בד בבד ועוסקין בתורה. ז"ש ודלא יליף, שאינו לומד עם אחרים קטלא חייב ליהרג בחרב, ודישתמש בתגא שמשתמש בכתרה של תורה, חלף והלך לו מן העולם. ונאה להלל לומר כן לפי מה שאירע לו בפרק ג' דיומא שבכל יום היה משתכר בטרפעיק, חציו נתן לשומר בית המדרש וחציו לפרנסתו ולפרנסת בני ביתו, פעם אחת לא מצא להשתכר, עלה וישב על פי ארובה כדי שישמע דברי אלקים חיים מפי שמעיה ואבטליון וירד עליו שלג וכסהו וכו'. וזכה להיות נשיא כדאיתא בפרק ו' דפסחים שמינוהו בראש במקום בני בתירא, התחיל מקנטרן בדברים אמר להם מי גרם לכם שאעלה מבבל ואהא נשיא עליכם, עצלות שהיתה בכם שלא שמשתם שני גדולי הדור שמעיה ואבטליון. ז"ש נגד שמא, שממשיך שמו בגדולה ואינו עוסק בתורה, אבד שמיה שאבדו נשיאותם. ודלא מוסיף יסיף שמי שאינו מוסיף על שמועתו ראוי להסתלק קודם זמנו, ודלא יליף כלל קטלא חייב, ודישתמש בתגא שמשתמש בכתרה של תורה חלף. וזה בעבור מ"ש שם שהתחיל מקנטרן בדברים, ועליו אמרו כל המתיהר אם חכם הוא חכמתו מסתלקת ממנו, ששאלוהו שכח ולא הביא סכין מערב שבת, ואמר להם הלכה זו שמעתי ושכחתי. וזהו בכיוון חלף שחכמתו חלף והלך לו. אי-נמי חלף עצמו, שתחילה היה חכם ואז הוצרך לומר שמעתי ושכחתי, ובבא זו היא לשון תרגום לפי שאמרה כשעלה מבבל שמדברים בלשון ארמי ועל מה שאירע לו, כדלעיל.

^ משנה י"ד.
@ הוא היה אומר: אם אין אני לי מי לי. וכשאני לעצמי מה אני. ואם לא עכשיו אימתי.
בויקרא רבה פ' ל"ד איתא ז"ל גומל נפשו איש חסד, זה הלל הזקן שבשעה שהיה נפטר מתלמידיו היה מהלך והולך עמם, אמרו-לו תלמידיו, רבינו להיכן אתה הולך, אמר-להם לעשות מצוה, אמר-להם וכי מה מצוה זו, אמר-להם לרחוץ בבית המרחץ. אמרו-לו וכי זו מצוה היא, אמר-להם הן, מה אם אקונין של מלכים שמעמידין אותו בבתי טטראות ובבתי קרקסאות, מי שנתמנה עליהם הוא מורקן ושוטפן והן מעלין לו מזונות, ולא עוד אלא שהוא מתגדל עם גדולי מלכות, אני שנבראתי בצלם ודמות על אחת כמה וכמה, דבר אחר גומל נפשו איש חסד, זה הלל הזקן, שבשעה שהיה נפטר מתלמידיו היה מהלך והולך עמם, אמרו לו תלמידיו רבינו להיכן אתה הולך, אמר להם לגמול חסד עם הדין אכסנאי בגו ביתא, אמרו לו כל יום אית לך אכסנאי, אמר להם והדין נפשא עלובתא לאו אכסנאי הוא בגו גופא, יומא דין היא הכא למחר לית היא הכא, עכ"ל. וצריך להבין למה לא כלל אלו השני משלים כא', ועוד מהו זה שאמר מהלך והולך, ואם היה נפטר מהם איך הולך עמם ושאר הרגשות המתרגשות, אך שם בויקרא רבה ריש פ' ל"ה (תהילים קיט, נט): חשבתי דרכי. אמר דוד רבש"ע בכל יום ויום הייתי מחשב ואומר למקום פלוני ולבית דירה פלונית אני הולך, והיו רגלי מביאות אותי לבתי כנסיות ולבתי מדרשות וכו'. כי מרוב הרגלו ללכת שמה אף כשהיה הולך לדבר הרשות היו רגליו מביאות אותו לב"כ ולב"מ, כן הדבר הזה בהלל הזקן שבשעה שהיה נפטר מתלמידיו, שהיה יוצא מבית המדרש כדי לילך לביתו, היה מהלך דהיינו שהיה מכריח את רגליו נגד טבעם ורצונם והיה צריך להניעם בכח גדול, וזהו מהלך לפי שבכל עת ובכל שעה היה הולך עמם לבה"מ, ולכן שאלוהו תלמידיו להיכן אתה הולך שכל כך צריך אתה להתחזק כנראה שאתה הולך שלא ברצונך, א"ל לעשות מצוה שאין הליכתי לדבר הרשות וכל-שכן שאינו לדבר עבירה כמו שאתם חושבים בראותכם אותי הולך בכח ובחוזק גדול, אמר להם וכי מה מצוה היא זו שאם היא מצוה כפשוטה למה לא תלך ברצון טוב ובמהירות, ועוד כי גם הם נפשם חפצה לעשות מצות, אמר-להם לרחוץ בבית המרחץ, ודינא יתיב וספרין פתיחו וכמו-שכתב הרמב"ם בפרק ה' מהלכות תלמוד תורה ולא יכנס עם רבו למרחץ. וכן הוא בטור יו"ד סי' רמ"ב, אז הקשו בכח וכי זו מצוה היא והלא היא הנאת הגוף בלבד, אמר-להם הן, מה אם אקונין של מלכים שאינו אלא דמות בעלמא והוא במקום בזוי ועכ"ז לכבודו של מלך מורקן ושוטפן, אני שנבראתי בצלם ודמות שכתב רש"י ז"ל נעשה אדם בצלמנו בדפוס שלנו, כדמותנו להבין ולהשכיל. שהם שני דברים שיש לאדם יותר משאר הבעלי-חיים, ולישראל בלבד ולא לאומות-העולם, ואם-כן בלכתי לבית המרחץ לכבד הגוף שהוא משכן הנשמה חלק אלוק ממעל, על אחת כמה וכמה שהיא מצוה ומקבלין עליה שכר, ועל זה נאמר גומל נפשו איש חסד. שעושה מצוה עם נפשו לכבד הגוף שהוא משכן שלה, ומי שאינו עושה כן ועוכר שארו אכזרי. אין שארו אלא גופו, ולפי שהרחיצה היא הנאה לנפש גם כן כמו-שכתוב בשבת פרק במה טומנין&nbsp;<a href="#footnote-64" id="noteref-64" title="נ, ע"ב.">[64]</a>: רוחץ אדם פניו ידיו ורגליו בכל יום בשביל כבוד קונהו, משום שנאמר (משלי טז, ד): כל פעל ה' למענהו. הייתי אומר דדוקא הרחיצה אך אכילה ושתיה שהם צרכי הגוף לבד אינו כן, לכן מביא פירוש אחר, גומל נפשו איש חסד זה הלל הזקן וכו'. ויובן עם מה-שכתוב במסכת י"ט פרק ב' תניא אמרו עליו על שמאי הזקן שכל ימיו היה אוכל לכבוד שבת, מצא בהמה נאה אומר זו לשבת, מצא אחרת נאה הימנה מניח את השניה ואוכל את הראשונה, אבל הלל הזקן מדה אחרת היתה לו, שכל מעשיו היו לשם שמים, שנאמר ברוך ה' יום יום, והכונה כי שמאי היה עשיר ובחול גם-כן היה אוכל לכבוד שבת, שכיון שקרא שם על בהמה נאה ואומר זו לשבת ואח"כ מצא אחרת נאה הימנה, אוכל את הראשונה ומניח את השניה לשבת לכבדו יותר, ונמצאת אכילתו לעולם לכבוד שבת. אמנם הלל שהיה עני, היה אוכל מה שבא לידו ובוטח בה' שתזדמן לו מנה יפה לשבת, וזהו שכל מעשיו היו לשם שמים. שיובן היטב עם מה-שכתוב לקמן בפרק ב' בדברי רבי יוסי וכל מעשיך יהיו לשם שמים. שפירש שם הרב ז"ל: אף בשעה שאתה עוסק באכילה ושתיה ודרך ארץ, לא תתכוין ליהנות גופך אלא שתהיה בריא לעשות רצון קונך ע"כ. זהו שאמר הלל לתלמידיו לגמול חסד עם הדין אכסנאי וכו'. כי הנפש אינה קבועה בגוף, כי היום כאן ומחר איננה. אך בדיוק הדברים יומא דין הוא הכא, יבא היטב עם מה-שכתב גורי האר"י ז"להה שכל שלשה ימים הראשונים אב"ג מתקיים רושם של תוספת נשמה רוח ונפש שבאו בשבת, דהיינו שביום ראשון מסתלק רושם הנשמה, וביום ב' של הרוח וביום ג' של הנפש, ובג' ימים דה"ו מכין לתוספת נר"ן של שבת הבאה, ולכן קראה אכסנאי שהוא תוספת נר"ן הבאה בשבת, ובכל יום מסתלקת או נוספת בחינה אחת, לזה בכיוון יומא דין היא הכא למחר לית היא הכא, בהקדמה זאת נבין גם-כן דברי הלל במשנה זו, הוא היה אומר אם אין אני לי לגמול חסד עם הנשמה, מי לי. וכשאני לעצמי מה אני, שאיני יכול להנות גופי ונשמתי אם לא ברצון קוני, ואם אין קב"ה משפיע עלי מטובו מה אני ומה חיי, ואם לא אעשה עכשיו צרכי גופי לאכול ולשתות ולרחוץ במרחץ, אימתי כי העולם-הבא אין בו לא אכילה ולא שתייה וכו'. עוד יובן עם מה-שכתוב לעיל בהקדמת הספר כי בר אוריין יאי, אך כשהוא בר אבהן ובר אוריין יאי ויאי. זהו-שאמר הלל אם אין אני לי שהייתי עוסק בתורה ובשביל זה נתקבלתי לנשיא מי לי, כי אם הוא בר אבהן ולא בר אוריין אשא תיכליה, וכשאני לעצמי גם-כן בלא זכות אבות וממשפחה רמה כי היה משבט יהודה, מה אני כי לא היו מושיבין אותי בראש, ולכן צריך שאעסוק בתורה יומם ולילה לא אשבות, כי אם לא עכשיו אימתי וכמו-שכתב רב חסדא לבנתיה בפרק ששי דערובין&nbsp;<a href="#footnote-65" id="noteref-65" title="סה, ע"א.">[65]</a>: כשאמרו-לו לא בעי מר מינם פורתא, והשיבן השתא אתו יומי דאריכי וקטיני ונינום טובא, כי היום לעשותם ולא למחר לעשותם.

^ משנה ט"ו.
@ שמאי אומר: עשה תורתך קבע, אמור מעט ועשה הרבה, והוי מקבל את כל האדם בסבר פנים יפות.
אמר המשורר (תהילים קיט, קכו): עת לעשות לה' הפרו תורתך. ואמרו בילקוט על-פסוק זה: רבי פינחס ורבי חלקיה בשם רבי שימון העושה תורתו עתים מפר ברית, מאי-טעמא עת לעשות לה' וכו'. וקשה שהרי בפרק במה מדליקין&nbsp;<a href="#footnote-66" id="noteref-66" title="שבת. לא, ע"א.">[66]</a> אמר רב בשעה שמכניסין את האדם לדין אומרים לו וכו' קבעת עתים לתורה. אך בדקדוק לשונו יש תשובה נכונה לזה, כי לא אמר הקובע עתים לתורה, רק אמר העושה תורתו עתים, דהיינו שאף שיהיה לו עת קבוע ללימודו, הוא מניח אותו בשביל לעסוק בדברים אחרים, כי יאמר לכשאפנה אשנה, זהו העושה תורתו עתים, ולפיכך מיפר ברית שכרת הב"ה עם ישראל וציוה אותם (יהושע א, ח): והגית בו יומם ולילה. זהו-שאמר שמאי עשה תורתך קבע, לקבוע עת קצוב ללימודך, לא תניח אותו בעד כל הון. אי-נמי לפי ששנינו בפרק ב' אל תעש תפלתך קבע. ופירש הרב כאדם שיש עליו חובה דבר קבוע ואומר אימתי אפרוק מעלי חוב זה ע"כ. לכן אמר שמאי שהתורה אינה כן, רק עשה תורתך קבע כאדם שיש עליו חוב קבוע שלא ימנע בשום פנים מלפורעו שלכן נקרא עול תורה, וכיון דאתא לידן פסוק עת לעשות לה' נפרשהו על פי מה-שכתוב במגילה פרק א' תניא כהנים בעבודתם ולויים בדוכנם וישראל במעמדם, כולן מבטלין עבודתן ובאין לשמוע מקרא מגילה. מכאן סמכו של בית רבי שמבטלין תלמוד-תורה ובאין לשמוע מקרא מגילה, קל-וחומר מעבודה, ומה עבודה שהיא חמורה מבטלינן תלמוד-תורה לא כל-שכן, ועבודה חמורה מתלמוד-תורה והכתיב וכו', לא קשיא הא  דרבים הא דיחיד. ופירש רש"י תלמוד-תורה דיחיד ביטול מלימודו קל מעבודה, ודרבים רוצה-לומר של כל ישראל, זהו שאמר הכתוב עת לעשות לה'. דהיינו העבודה שעושים להקריב קרבנות בעתם אז הפרו תורתך שמבטלין תלמוד-תורה מפניה, והפסוק מדבר ביחיד דלעיל מיניה כתיב (תהילים קיט, קכה): עבדך אני הבינני. דהיינו דוד המלך ע"ה שמדבר על עצמו, ובזה אף הכהנים מבטלים מלימודם בבא עת לעשות לה' לעבוד עבודה, ואם-כן שמאי אומר עשה תורתך קבע דהיינו לקבוע עת לימודך, ואל תאמר הרבה ותעשה מעט, רק אמור מעט לקבוע שעה וכיוצא כדי שתוסיף עליו ולא תגרע ממנו, ואם יבאו אחרים ללמוד עמך והוי מקבל את כל האדם בסבר פנים יפות ולא תדחה אותם, ואפשר עוד לומר שאחרי שראה שמאי מה שאירעו עם אותם הג' גרים הנזכרים לעיל, שהוא דחפם ובאו לפני הלל וקבלם ונעשו גרים, ואח"כ בא השלישי ועמד לפניו וקנטרו בדברים כאשר פירשנו לעיל במשנת הוי מתלמידיו של אהרן, לכן חזר בו שמאי ואמר עשה תורתך קבע כלפי אותו שאמר שבכתב אני מאמינך ולא שבע"פ, והלל גיירו במה שלימדו בא"ב על צד היושר ואח"כ אפיך ליה, זהו-שכתוב עשה תורתך קבע ולא תזוז מחבבה, כי מעצמך תבין כי זו בלא זו אי אפשר, וכנגד השני שאמר למדני תורה עד שאני עומד על רגל א' ואמר-לו הלל ואהבת לרעך כמוך וכו' זה כלל גדול בתורה ואידך פירושא הוא. אמר אמור מעט ועשה הרבה, כי באמירה מועטת עמד על התורה כולה, וכנגד הג' שאמר למדני תורה על-מנת שתשימני כהן-גדול, וכשבא אצל הלל הורה מעצמו שהזר הקרב יומת. וחזר אצל שמאי והוכיחו למה לא קבלו מתחילה, לכן אמר והוי מקבל את כל האדם בסבר פנים יפות, ודוק כי נלע"ד דרך אמת בדברי השלם הזה, ובזה כל דבריו מיושבים ונמשכים זה מזה.

^ משנה ט"ז.
@ רבן גמליאל אומר: עשה לך רב והסתלק מן הספק ואל תרבה לעשר אומדות.
כבר פירשנו במשנת יהושע בן פרחיה שגם הוא אמר עשה לך רב מה היא כוונתו, וכאן נוסיף כי הנה גרסינן בסוטה פרק ט' משרבו זחזוחי הלב רבו מחלוקות בישראל. ופירש רש"י ז"ל זחזוחי הלב שאין מטין אזנים לשמוע יפה מפי רבם וסומכין בבינתם מלדקדק על שמועתם עכ"ל. ועוד שם משרבו תלמידי שמאי והלל שלא שמשו כל צרכן, רבו מחלוקות בישראל ונעשית תורה כשתי תורות. הנה כי כן זה התנא שהיה בן בנו של הלל הזקן כנודע, הזהיר ואמר עשה לך רב ואל תסמוך על בינתך והסתלק מן הספק שלא להרבות מחלוקות בישראל ואל תרבה לעשר אומדות, כי הגם שלצאת ידי ספק אתה מרבה לעשר יותר מן הראוי, אל תעשה כן, כי טוב לך להוציא המעשר בכיוון להיות עליו שם מעשר כי זה כל פרי עשר תבואתו.

^ משנה י"ז.
@ שמעון בנו אומר: כל ימי גדלתי בין החכמים ולא מצאתי לגוף טוב אלא שתיקה ולא המדרש הוא העיקר אלא המעשה. וכל המרבה דברים מביא חטא.
אמר החכם במשליו הנעימים סי' י'. (יט): ברוב דברים לא יחדל פשע וחושך שפתיו משכיל. שנראה מזה שרוב דברים דוקא הוא המגונה אבל מיעוטם לא כן, ואח"כ בסי' י"ז. אמר (כח): גם אויל מחריש חכם יחשב אוטם שפתיו נבון. שנראה דוקא שהאוטם שפתיו נבון אבל הפותח שפתיו בין מעט בין הרבה הרי זה מגונה, והרי דברים אלה סותרים זה את זה, כן הדבר הזה ראינו במאמרם ז"ל בירושלמי פרק ט' דפסחים: תני בר קפרא יפה שתיקה לחכמים קל-וחומר לטפשים, וכן שלמה אומר גם אויל מחריש חכם יחשב. ואין צריך לומר חכם מחריש. ובעל ע"י הקשה דקשה רישא אסיפא, כי בראשונה אמר קל-וחומר לטפשים, אם-כן השתיקה תצדק יותר בטפשים מבחכמים ובסוף אמר אין צריך לומר חכם מחריש שתצדק השתיקה יותר בחכם מבטפש ותירץ כדרכו. ואנחנו בשם אלקינו נזכיר מדרש ז"ל בחולין פרק ו' אמר רבי יצחק מאי דכתיב (תהילים נח, ב): האמנם אלם צדק תדברון וכו'. מה אומנותו של אדם בעולם הזה, ישים עצמו כאילם, יכול אף לדברי תורה, תלמוד לומר צדק תדברון. יכול יגיס דעתו, תלמוד לומר מישרים תשפטו בני אדם עכ"ל. דקשה לרבי יצחק מאי אלם צדק תדברון. שאם הוא אילם אינו מדבר כלל, לכן פירש רבי יצחק שהפסוק מדבר בשני ענינים, דהיינו בעניני העולם הזה ישים עצמו כאילם, אמנם בדברי תורה צריך לדבר, וגם באלה יכלכל דבריו במשפט שלא יגיס עצמו וכו'. ולכן דקדק בדבריו מה אומנותו של אדם בעולם הזה, רוצה לומר בעניני העולם הזה ישים עצמו כאילם, ואם כן אף בדברי תורה יכול אני לומר כן כדי שלא יוציא מפיו דבר שאינו מתוקן, תלמוד לומר צדק תדברון. שכשרואה דבר שאינו עולה כהוגן חייב לדבר, וכמו שעשה הלל הזקן כששאלוהו אם פסח דוחה את השבת בפסחים פרק ו', יכול יגיס דעתו כמו שאמר הלל לזקני בתירא שהתחיל מקנטרן בדברים, תלמוד לומר מישרים תשפטו בני אדם. לא כהלל שדן אותם לחובה שאמר להם עצלות שהיתה בכם שלא שמשתם לפני גדולי הדור שמעיה ואבטליון, רק מישרים תשפטו בני אדם. ובמה שהגיס נתעלמה ממנו הלכה, שכח ולא הביא סכין מערב שבת. ואמר הלכה זו שמעתי ושכחתי. בזה יובנו דברי בר קפרא יפה שתיקה לחכמים בעניני התורה שלא להגיס דעתו כדלעיל קל-וחומר לטפשים שאינם יודעים כלל, וכן שלמה אומר בעניני הגוף גם אויל מחריש חכם יחשב ואין צריך לומר חכם מחריש שאין לו לדבר בעניני הגוף כלל, ובזה הפסוקים גם כן באים על נכון, שתחילה אמר ברוב דברים לא יחדל פשע היינו בדברי תורה, כמו-שכתוב לעולם ילמד אדם לתלמידיו דרך קצרה. ולכן בזה וחושך שפתיו לא אמר ואוטם שפתיו רק וחושך, שאינו מדבר הרבה אלא מעט כפי הצורך, ואח"כ אמר גם אויל מחריש. דהיינו באולתו בענייני העולם הזה שהוא מחריש בהם שלא לדבר כלל חכם יחשב, ובזה ואוטם שפתיו מכל וכל נבון, אלה איפוא הם דברי התנא הזה שכבר הקשו המפרשים למה הזכירו בשמו, והלא גם הוא היה נשיא כאמרם ז"ל הלל ושמעון, גמליאל ושמעון נהגו נשיאותם בפני הבית ק' שנה. שהוא היה מהרוגי מלכות כנודע שהיה נשיא באותה שעה, ולמה לא אמר רבן שמעון והמפרשים תירצו כדרכם, ואני בעניי אומר כי להיות שדבריו נמשכים אחרי דברי רבן גמליאל אביו, לכן לא הזכירו בשם רבן רק אמר שמעון בנו, כלומר הבן נמשך אחר האב וגם הוא מקיים דברי אביו, ולכן אין ראוי להזכירו אלא בשמו מפני כבוד אביו, וזהו-שאמר כל ימי גדלתי בן החכמים לקיים דברי אבי שציוה עשה לך רב ולא מצאתי לגוף טוב אלא שתיקה, כלומר בעניני הגוף אין טוב אלא שתיקה, וזה נאה יותר בחכמים כדלעיל, אין צריך לומר חכם מחריש ולכן הקדים כל ימי גדלתי בין החכמים, ואף בדברי התורה שצריך לדבר בהם צדק תדברון, צריך למעט הדיבור ולא המדרש הוא העיקר אלא המעשה, שעיקר התורה הוא בקיום מצותיה, וזה כנגד מה-שאמר רבן גמליאל והסתלק מן הספק. שלכן אמר כל ימי גדלתי בין החכמים לקיים מה-שכתוב בפרק א' דברכות גדולה שמושה של תורה יותר מלימודה. שבהיות שמושו לפני החכמים לא יבא לידי ספק, רק ילמוד מהם לעשות מעשה כמו-שכתוב בכל מקום מעשה רב, וכנגד מה-שאמר רבן-גמליאל ואל תרבה לעשר אומדות. אמר וכל המרבה דברים מביא חטא. שהעוסק בתורה ומלמדה ברוב דברים לא יחדל פשע, כי צריך ללמדה דרך קצרה שאם יאריך בהקדמותיו ישכחו התלמידים ויבאו לידי שכחה, ושגגות תלמוד עולה זדון. ולכן לא אמר חטא כלפי עצמו רק על אחרים הם תלמידיו כנזכר, ועוד יאמר וכל המרבה דברים מביא חטא, עם מה-שאמרו ז"ל לעולם אל יספר אדם בשבחו של חבירו יותר מדאי שמתוך שבחו בא לידי גנותו. ופירש שם רש"י ז"ל בפירושו דבבא בתרא שמתוך שמרבין לדבר בשבחו מזכירין שום גנות שבו עכ"ל. זהו-שכתוב וכל המרבה דברים על חבירו מביא חטא, שמתוך הדיבור באים לידי גנותו, ובמה שאמרנו לעיל אתי שפיר דלא יקשה דיוקא דרישא אדסיפא, דהקדים ולא מצאתי לגוף טוב אלא שתיקה שאין לדבר כלל וכלל ואח"כ אמר וכל המרבה דברים מביא חטא, דמשמע שמיעוטן יפה אלא ודאי שתירוצנו נכון דהראשון מדבר בעניני הגוף ואח"כ מדבר בתורה וכדלעיל, ודבריו חיים וקיימים.
^ משנה י"ח.
@ רבן שמעון בן גמליאל אומר: על שלשה דברים העולם (ס"א עומד) קיים: על הדין ועל האמת ועל השלום, שנאמר (זכריה ח) אמת ומשפט שלום שפטו בשעריכם.
הגירסא הנכונה לדברי המפרשים הוא על ג' דברים העולם קיים, כי אין אלה דברי שמעון הצדיק שאמר לעיל על שלשה דברים העולם עומד, כי הוא דבר על יסודי העולם שעליהם עומד תורה ועבודה וגמילות חסדים, ורשב"ג הוסיף כי כדי לקיים העולם צריך ג' דברים אחרים שהם גורמים קיום הג' עמודים ההם, וזה כי הדין הוא קיום התורה והוא אצלי הבנת מאמרם ז"ל בשמות רבה פ' ל' ז"ל: דבר אחר ואלה המשפטים. מה כתיב למעלה מן הפרשה ושפטו את העם בכל עת. יאמר כאן ואלה המשפטים והדברות באמצע. משל למטרונא שהיתה מהלכת הזין מכאן והזין מכאן והיא באמצע, כך התורה דינין מלפניה ודינין מאחריה והיא באמצע, וכן הוא אומר (משלי ח, כ): באורח צדקה אהלך. התורה אומרת באיזה נתיב אני מהלכת, אהלך בדרכן של עושי צדקה, בתוך נתיבות משפט, התורה באמצע ודינין מלפניה ודינין מאחריה, מלפניה שנאמר (שמות טו, כה): שם שם לו חק ומשפט. מאחריה שנאמר ואלה המשפטים עכ"ל. והמ' הזה כלו מקשה כי התחיל מה כתיב למעלה (שמות יח, כו): ושפטו. שנראה שהם הדינין שלפניה, ואח"כ אמר מלפניה ששם שם לו חק ומשפט. ועוד למה הוצרך למשל, ומה הוא שאומר באיזה נתיב אני מהלכת בדרכן של עושי צדקה, כי בצדקה לא כתיב נתיב רק בארח ובמשפט כתיב נתיבות, אמנם שם בשמות רבה אמר רבי אלעזר כל התורה תלויה במשפט, לכך נתן הב"ה דינין אחר עשרת הדברות. עוד שם ועוז מלך משפט אהב אמר-לו משה לישראל הרי נתן לכם הב"ה את תורתו, אם אין אתם עושים את הדינין נוטל תורתו מכם, למה שלא נתן לכם הב"ה את התורה אלא על מנת שתעשו את הדינין וכו'. והנה הוקשה לו לבעל המ' שכיון שבפרשת יתרו ציוה (שמות יח, כו): ושפטו את העם בכל עת. תכף ומיד היה לו לכתוב שם ואלה המשפטים אשר תשים לפניהם. דהיינו לפני הדיינים הנזכרים, ועוד ק"ל דכיון דאמר משה (שמות יח, טז): והודעתי את חקי האלקים ואת תורותיו. דמזה נראה דאחר מתן תורה היה למה הזכירו קודם, ועוד מאי ואלה עם ו' החיבור, זהו שהקדים מה כתיב למעלה מן הפרשה, כלומר בפרשה הקודמת ושפטו את העם בכל עת, ואמר כאן כלומר והמתין עד כאן בפרשה אחרת לומר ואלה המשפטים מה שהיה ראוי לעשותו בפרשה הקודמת, וכן למה הפסיק לומר הדברות באמצע, לכן הביא המשל למטרונא שהיתה מהלכת וכו'. כלומר אל תחשבו שלכן היו דינין מלפניה ומלאחריה של התורה למעט כבודה, אלא אדרבא זהו כבודה להיות דינין מלפניה ומלאחריה והיא באמצע כמטרונא שהיא מהלכת ולכבודה הזין מכאן ומכאן והיא באמצע, כי הדברים הגדולים צריכים שימור ביותר כאמרם ז"ל ג' צריכין שימור ויש-אומרים אף תלמיד-חכם. וכן היו הכהנים שומרים במקדש מפני הכבוד כנזכר בריש תמיד ומדות, כך התורה לגדולתה, דינין מלפניה ומאחריה והיא באמצע כדי שיהיו זהירין בשמירתה. ולפי שיאמרו הבריות כיון שכן צריך ליזהר בה הרבה וטוב שלא לעסוק בה, לכן אמר וכן הוא אומר באורח צדקה אהלך וכו'. כי הנה התורה אומרת הנה אני כולה חסד וצדקה, שכן כתיב (משלי ג, יז): דרכיה דרכי נועם וכו'. אך כדי שיהיו זהירין בכבודי ובשמירתי צריך שאלך בתוך נתיבות משפט, כי אף על פי שרצוני היא לילך באורח כבושה ורחבה לעשות צדקה וחסד, עכ"ז צריך גם-כן שהנתיב הזה יהיה צר ולא לילך בו באורח רחבה כדי שאהלך בתוך נתיבות משפט כדי שיזהרו בכבודי, ולפי שושפטו הוא על מינוי הדיינין, לכן הביא מפסוק (שמות טו, כה): שם שם לו חק ומשפט. שהוא על הדינין שניתנו במרה קודם מתן תורה ואח"כ ואלה המשפטים לאחריה, להורות כי מי שמתרשל בקיומה הדין פוגע בו. ותחילה הביא פסוק ושפטו להקשות למה לא כתב שם ואלה המשפטים והמתין עד אחר הדברות לטעם הנזכר, הרי הוכחנו שהדין קיום התורה, ולכן כשדור המבול זלזלו בדין, כי מלאה הארץ חמס מפניהם. לא נתן להם התורה כמו שהיה ראוי וכמו-שכתוב במדרש ואז נחרב העולם, ולא היה לו קיום אם לא שנח מצא חן בעיני ה', גם האמת הוא קיום העבודה, שכן אהרן שהיה כהן-גדול כתיב עליו (מלאכי ב, ו): תורת אמת היתה בפיהו וכו' כי מלאך ה' צבאות הוא. לעשות העבודה במלאכות ה', ובדניאל ח' כתוב (יב): וצבא תנתן על התמיד בפשע. דהיינו שבשביל הפשע יתבטל התמיד, ומהו הפשע ותשלך אמת ארצה. ועל-כן ועשתה והצליחה, שהאויב יתגבר ויצליח בגזרותיו. וכן אמרו בפרק כל כתבי לא חרבה ירושלם אלא בשביל שפסקו ממנה אנשי אמנה, ואמר הכתוב (תהילים מג, ג): שלח אורך ואמתך המה ינחוני. ובזה יביאוני אל הר קדשך ואל משכנותיך לעבוד עבודה, וכן אמר זכריהו ח' (ג): ונקראה ירושלם עיר האמת וכו'. והשלום הוא קיום הגמילות חסדים, שכשיש שלום בעולם גומלים חסד זה עם זה, וכן-כתוב (ישעיה לב, יז): והיה מעשה הצדקה שלום. הרי הוכחנו ששלשה דברים אלו הם קיום העולם שבשבילם מתקיימים הג' דברים שהעולם עומד עליהם, ובהיות היסוד קיים גם הבנין יתקיים לעולם, ומביא ראיה מפסוק אמת ומשפט שלום שפטו בשעריכם. אך קשה שהפסוק הקדים אמת למשפט ולמה לא אמר רשב"ג סדר הכתוב, אמנם כתוב בזכריה ח' (טז): אלה הדברים אשר תעשו דברו אמת איש את רעהו אמת ומשפט שלום וכו'. (יז): ואיש את רעת רעהו אל תחשבו בלבבכם וכו'. וקשה הכפל שכיון שאמר דברו אמת וכו'. למה חזר לומר אמת ומשפט שלום. וכן ואיש את רעת רעהו וכו'. אין שלום גדול מזה. ונלע"ד כי הנביא בא להורות מה-שכתוב בירושלמי סוף שקלים&nbsp;<a href="#footnote-67" id="noteref-67" title="עין יעקב. ירושלמי שקלים סוף פרק ו.">[67]</a> ז"ל: תמן תנינן רשב"ג אומר על ג' דברים העולם קיים על הדין ועל האמת ועל השלום ושלשתן דבר א', נעשה הדין נעשה האמת נעשה השלום. אמר רבי יונה ושלשתן פסוק א' הן, שנאמר אמת ומשפט שלום שפטו בשעריכם ע"כ. וקשה מה הוסיף רבי יונה על דברי רשב"ג, שהרי גם הוא מביא ראיה מהכתוב, אלא ודאי שהפסוק הזכיר שלשתן בפרטות, אך במשפט פירש התנא שנעשה הדין נעשו שלשתן כי הוא כולל את כולם, ולכן אמר ומשפט באמצע, ששיך לאמת ולשלום כי נעשה הדין נעשה האמת נעשה השלום. וזהו-שאמר רבי יונה ושלשתן פסוק א' הן, להורות כי הדין כולל שלשתן, לכן שלשתן בפסוק א' נאמרו בכפל הדברים, כי בקיום הדין נתקיימו כולן, כן יזכנו ה' לקיים בנו מקרא שכתוב ציון במשפט תפדה ורק שלום ואמת יהיה בארץ במהרה בימינו אמן. ברוך ה' לעולם אמן ואמן.

# פרק ב':
^ משנה א'.
@ רבי אומר: איזוהי דרך ישרה שיבור לו האדם, כל שהיא תפארת לעושיה ותפארת לו מן האדם. והוי זהיר במצוה קלה כבחמורה, שאין אתה יודע מתן שכרן של מצות. והוי מחשב הפסד מצוה כנגד שכרה, ושכר עבירה כנגד הפסדה. והסתכל בשלשה דברים ואי אתה בא לידי עבירה, דע מה למעלה ממך, עין רואה ואוזן שומעת וכל מעשיך בספר נכתבין.
יבור האדם ויבחר הדרך הישרה בעניני העולם כי זה כל האדם להתנהג כפי הצורך בדרך ישר לא יכשל בו, אך בדרכי התורה מי זה ערב אל לבו לברור לו דרך ישרה, כי כבר הורה זקן בהגלותו על הר סיני את הדרך ילכו בה ואת המעשה אשר יעשון, ואין אדם בין חורין ליפטר הימנה, ואם-כן מהו זה שאמר רבי, איזוהי דרך ישרה וכו'. שהרי דבר הלמד מענינו הוא שבדברי תורה מדבר, ואם-כן לאו כל כמיניה לברור לו דרך ישרה אלא להתנהג בדרכי התורה ערוכה בכל ושמורה. ועוד יקשה מה-שכתב כל שהיא תפארת לעושה וכו'. וכי יעשה המצות להתפאר בם, והא קרא כתיב (מיכה ו, ח): והצנע לכת עם אלקיך. עוד יש לדקדק שתחילה דיבר שלא לנוכח איזו היא וכו' שיבור לו האדם, ואח"כ מדבר לנוכח והוי זהיר וכו'. ועוד נראה שדבריו סותרים זה את זה, שתחילה הקדים והוי זהיר במצוה קלה כבחמורה, ואח"כ אמר שאין אתה יודע וכו'. שאם אינו יודע מתן שכרן איך ידע ויכיר איזו מצוה קלה ואזו היא חמורה, ומאי מתן שכרן דהיל"ל שכרן של מצות, שכן אמר כנגד שכרה ולא אמר כנגד מתן שכרה, ועוד יקשה אמרו והוי מחשב וכו'. שהרי הזהיר אנטיגנוס אל תהיו כעבדים המשמשין את הרב על-מנת לקבל פרס. עוד צריך להבין הכפל הסתכל בג' דברים וכו' ואח"כ דע וכו'. אמנם יש דרך ישר לתרץ כל הקושיות, והוא מה-שכתב הרח"ו זלה"ה ז"ל: גם תבין מה-שכתוב בגמרא פרק י"ו דשבת אביך במאי הוה זהיר טפי, אמר-ליה בציצית. ויש צדיקים שאוחזים במצוה אחת יותר משאר מצות. וקשה שהרי אמרו ז"ל והוי זהיר במצוה קלה כבחמורה. אך הטעם הוא שהם היו חכמים והיו יודעים מה שחסר מהם, ששאר המצות שכבר קיימום בגלגולים אחרים, לא היו כל כך נזהרים בהם, דאם-כן אין לדבר סוף וכו'. אך אין זה אלא במצות שאינם חובת הגוף כגון מצות התלויות בארץ וראשית הגז וכיוצא, אך חובת הגוף כגון סוכה ושופר ולולב ותפילה וקריאת-שמע וכיוצא, ודאי שהוא מחוייב בכל הגלגולים לעשותם והבן זה. אמנם שאינם יודעים על מה באו לעולם ומה חסר להם צריכים לקיים כל המצות, ולכן הזהירנו והוי זהיר במצוה קלה כבחמורה, גם בזה תבין כי יש בני אדם שכל חפצם ועסקם בפשט התורה, ויש שעוסקים בדרש ויש ברמז ויש בגימטריאות ויש בדרך האמת. והכל כפי מה שנתגלגל עליו בפעם ההוא וכו' ואין כאן מקום להאריך, רק כתבנו מה שצריך לעניננו, כי בדברי אמת האלה נבין דברי התנא הקדוש עולות בקנה א' מלאות וטובות, פתח דבריו יאירו איזו היא דרך ישרה שיבור לו האדם, רוצה-לומר האדם הגדול שיודע מה טיבו ומה בא לתקן, ולכן התחיל שלא לנוכח כי לא על כל האנשים מדבר, רק על האדם הידוע חכם וישר שצריך לברור לו דרך ישרה וכשרה לתקן מה שנשאר מעוות בראשונה, ולכן אמר דרך ולא אמר איזו מצוה וכיוצא, כי גם על דרכי התורה מדבר שסימנם פרד"ס שגם באלו צריך לידע איזה מהם חסר, וכן הוא-אומר והודעת להם את הדרך ילכו בה. ואמרו במדרש זה תלמוד תורה, וגם המצות נקראים דרך כמו-שאמרו תלמידיו לרבי-אליעזר למדנו ארחות חיים ונזכה בהן לחיי העוה"ב. ואמר כל שהיא תפארת לעושיה, דהיינו שיודע בעצמו שיש לו נחת רוח בעשיית המצוה ההיא או בלמדו בדרך ההוא של התורה, ותפארת לו מן האדם שבראותם אותו זהיר וזריז במצוה ההיא שואלים עליו במאי הוה זהיר טפי, וכן במה הארכת ימים בפרק ד' דמגילה ולא שהם היו מתפארים ח"ו, רק שהרואים אותם זריזים וזהירים היו שואלים כן כדי לידע מה שבא לתקן וכנ"ל. וכיון דאתא לידן ענין זה נבאר דקדוק א' שיש לי בדברי רש"י ז"ל בפרק כל כתבי&nbsp;<a href="#footnote-68" id="noteref-68" title="שבת. קיח, ע"ב.">[68]</a>: אמר רב נחמן תיתי לי דקיימית ג' סעודות בשבת וכו'. ויש שם כמה אמוראים שאומרים תיתי לי וכו' ובסוף כולם אמר רבא תיתי לי דכי אתי צורבא מרבנן לקמאי לדינא לא מזיגנא רישי אבי סדיא כמה דלא מהפיכנא בזכותיה. ושם פירש רש"י ז"ל: תיתי לי ישולם שכרי דכי אתי צורבא מרבנן, שחובת תלמיד חכם עלי ע"כ. וקשה למה המתין רש"י ז"ל לפרש תיתי לי ישולם שכרי בזה האחרון, ולמה לא פירש כן בראשון שכולם ילמדו ממנו, אמנם לפי דרכנו שדרכנו בה עד עתה יובן בדקדוק אמרם תיתי לי, דהיינו שנפשי שנשארה בלתי מתוקנת מבתחילה, בזה הדרך או בזאת המצוה שאני מקיים תחזור אלי ותבא בגופי מתוקנת לגמרי, וזה כי כשם שיש רמ"ח איברים ושס"ה גידים בגופו של אדם, כן יש רמ"ח מצות עשה ושס"ה לא-תעשה בנפש, ובפגום א' מאיברי הנפש גם הגוף כנגדו נשאר פגום, ולכן היו אומרים תיתי לי דקיימית וכו'. ורש"י ז"ל הרגיש דבשלמא בכל הקודמים יש קיום מצוה, ולכן אתי שפיר תיתי לי, אך במ"ש רבא תיתי לי דכי אתי צורבא מרבנן לקמאי לדינא וכו'. מאי מצוה איכא והיכי שייך למימר תיתי לי, לכן המתין רש"י ז"ל לפרש בזה האחרון תיתי לי ישולם שכרי, שגם בזה יש מצוה ומה היא המצוה שחיבת תלמידי חכמים עלי, וזה מצוה מן התורה והדרת פני זקן זה שקנה חכמה. ולפי שיקשה והלא מצות הכתוב היא לא תטה משפט לא תכיר פנים. וכתיב ולא תהדר פני גדול. לכן פירש רש"י ז"ל איני מניח ראשי על הכר עד שאראה אם יש בדבריו לזכותו, ע"כ. כוונתו שאם יש בטענותיו ממש לזכותו אז מהפכינן בזכותו, אך כשאין ממש בדבריו ודאי שהדין יקוב את ההר, נחזור אל המשנה שלכן אמר תפארת לעושה ותפארת לו מן האדם. כיון שבא לעולם לתקן מצוה שחסרה לו, ובזה נבין מאמרם ז"ל במדרש רבתי דקהלת ג' על-פסוק אמרתי אני בלבי על דברת בני האדם. ז"ל: המסורת הזה תהיה בידך, כל העושה מצוה סמוך למיתתו דומה שלא היתה מדת צדוקו חסרה כי אם אותה מצוה והשלימה, וכל העובר עבירה סמוך למיתתו דומה שלא היתה מדת רשעתו חסרה אלא אותה עבירה והשלימה, אלו ואלו הולכין ושלימין; אלו שלימין במדת צדקם ואלו שלימין במדת רשען עכ"ל. וקשה איך יתכן לומר שהשלים כל המצות ולא היה חסר אלא אותה מצוה, ועוד למה חזר לומר אלו ואלו וכו' דהוא יתור נפיש. אך במ"ש יובן שכיון שצריך לתקן מה שחסר וראינו שהקדוש ברוך הוא הזמין לו לאדם סמוך למיתתו מצוה אחת, דומה שלא היה חסר לתיקונו אלא אותה מצוה והאלקים אינה לידו להשלימה, ולפי שהאדם צריך להשלים לבושו במצות ומעשים-טובים, לכן אמר מדת צדוקו על-דרך ומדת ימי מה היא שפירשנו במקומו, ולהפך בעבירה ללבוש בגדים צועים מהעבירות שעשה ולהשלים מדת רשעתו, כיון שנתמלאה סאתו באה לידו סמוך למיתתו עבירה אחת, ועל זה יקשה שאין רע יורד מלמעלה, ואיך יניח הב"ה לבא לידו עבירה אחת, לזה אמר אלו ואלו הולכין ושלימין. כי בין לטוב בין למוטב, צריך שישלימו לבושן ומדת צדקן או רשען כדי שילך הצדיק לגן-עדן והרשע לגהינם. והר"ב פירש כל שהיא תפארת וכו'. שיברור לעולם הדרך הממוצע וכו' ע"ש. ונלע"ד שזוהי כוונת הכתובים במשלי ד' הסר ממך עקשות פה ולזות שפתים הרחק ממך. שיובן תחילה עם מה-שכתוב כל הפוסל פסול. ואמר שמואל במומו פוסל. ז"ש הסר ממך עקשות פה, שלא תדבר על חבירך תועה ובזה ולזות שפתים הרחק ממך, שלא יאמרו עליך שאתה פסול, אך לעניננו יאמר הסר ממך עקשות פה שלא תלך באחת מן הקצוות ובזה תיתן מקום לדבר נגדך, ולזות שפתים הרחק ממך שלא יאמרו שאתה פזרן ביותר או כילי ביותר, רק עיניך לנוכח יביטו דהיינו שתלך בדרך האמצעי שהיא לנוכח עיניך, וכמו כן פלס מעגל רגלך ללכת בדרך הממוצע, אל תט ימין ושמאל להטות לאחת מן הקצוות, ובזה הסר רגלך מרע, ואחרי שיצאנו מן המכוון נחזור לדרכנו הראשון שאחרי שהזהיר איזו היא דרך ישרה שיבור לו האדם ממה שבא לתקן, חזר ואמר והוי זהיר במצוה קלה וכו'. זה מדבר על כל איש שאינו יודע מה בא לתקן, לכך הזהירו והוי זהיר במצוה קלה כבחמורה. אי-נמי שמזהיר על הכל במצות שהם חובת הגוף שחייבים לעולם לעשותם, ואומר במצוה קלה כבחמורה, כלומר מצוה שהיא קלה אצלך לעשותה או חמורה שצריך טורח רב לשומרה, או שהיא קלה בעיניך בעבור שלא באת לעולם בשבילה, כבחמורה שצריך אתה לטרוח בעשייתה בעבור שאתה חושב שבאת לתקנה, שאין אתה יודע מתן שכרן של מצות, כבר פירשנו לעיל במשנת שמעון הצדיק בפרק א' שהב"ה עושה חסד עם הצדיק להרבות שכרו בעוה"ב בתוספת הפירות על הקרן. זהו לע"ד מתן שכרן של מצות, שזהו כמו מתנה לפי שהפירות נאכלים בעה"ז שהוא זמני ובטובו ית' גונז אותם לעה"ב שהוא נצחיי. ועוד יובן עם מה-שכתוב על פסוק (איוב מא, ג): מי הקדימני ואשלם, מי מל לפני עד שלא נתתי לו בן, מי עשה צדקה עד שלא נתתי לו ממון וכיוצא. ואם-כן אין מן הדין ליתן לו שכר ולכן קראו מתן שכרן של מצות, והוי מחשב הפסד מצוה וכו'. כי בפרק ד' אמר בן עזאי שמצוה גוררת מצוה וכו' ששכר מצוה מצוה וכו'. ז"ש והוי מחשב הפסד שאתה מפסיד בעניני העה"ז בעשותך המצות כנגד שכרה שהיא מצוה אחרת, וכן שכר עבודה שאתה מרויח כנגד הפסדה שתעשה עבירה אחרת, הסתכל בשלשה דברים וכו'. זהו הסתכלות ממש דהיינו שיסתכל ממש באיברי גופו שיש שם עין ואזן וידים שהם לצורכו ממש, ומזה תדע ותבין דהיינו דע מה למעלה ממך, כלומר ממך ממש, רוצה-לומר מגופך תבין ותדע מה למעלה והם עין רואה וכו'. שכיון שויברא אלקים את האדם בצלמו, מזה ממש תדע מה למעלה, ואמר ואי אתה בא לידי עבירה, שהם דברים המביאים לעבירה כידים של הכלים שבהם נאחזים הכלים, וזה כי היצה"ר אינו מפתה לאדם לעבור עבירה חמורה מתחילה, רק כמו-שאמרו ז"ל היום אומר לו עשה כך ולמחר אומר-לו עשה כך, עד שאומר לו לך ועבוד ע"א. והוא לע"ד מה-שאמרו ז"ל בשבת פרק י"ג המקרע בגדיו בחמתו והמשבר כליו בחמתו וכו' יהא בעיניך כעובד ע"א. שכך אומנותו של יצה"ר היום וכו' כדלעיל, אלה הם ידי עבירה כי העושה דברים אלו ושומע ליצרו יבא אח"כ לעבוד ע"א, וכן בג"ע שאמרו אל יסתכל אדם בבגדי אשה ושאר הרחקות, ומי שאינו נזהר מהם הם ידי העבירה שמהם יבא על הערוה, וכן בש"ד המלבין פני חבירו וכיוצא, או גונב וגוזל ממנו שהוא כאילו שפך דמו כל אלו נקראים ידי עבירה, ולהישמר מזה דע מה למעלה ממך וכו'. אלה הם כנגד ג' דברים שצריך האדם להיזהר בהם, והם מחשבה דיבור מעשה ראשי-תיבות אד"ם, כי אמירה היא בלב כדכתיב ויאמר ה' אל לבו, אמרתי אני בלבי, וכיוצא והיא א' של אדם והד' דיבור, והמ' מעשה כי זה כל האדם, והנה עין רואה היא על המחשבה שעיניו ית' צופות בתווכי לבו של אדם, שנאמר בכל מקום עיני ה' צופות וכו'. כלומר אף במקומות המכוסים, ואוזן שומעת הדברים היוצאים מפיך, וכל מעשיך בספר נכתבין זהו המעשה, וכשתדע זה תיזהר מלחשוב בדברי רע, וכן תבלום פיך מלדבר דברים אשר לא כן, ומעשיך יהיו לשם שמים.
^ משנה ב.
@ רבן גמליאל בנו של רבי יהודה הנשיא אומר: יפה תלמוד תורה עם דרך ארץ, שיגיעת שניהם משכחת עון. וכל תורה שאין עמה מלאכה סופה בטלה וגוררת עון. וכל העמלים עם הצבור יהיו עמלים עמהם לשם שמים, שזכות אבותם מסייעתן וצדקתם עומדת לעד. ואתם מעלה אני עליכם שכר הרבה כאילו עשיתם.
בדברי השלם הזה יש כמה הרגשות שצריך להבינם, תחילה אמר יפה תלמוד תורה עם דרך ארץ. דוק מינה שאם אין דרך ארץ אינו יפה אבל אין בידו עון, ואח"כ אמר וכל תורה שאין עמה מלאכה סופה בטלה וגוררת עון, ועוד למה התחיל בדרך ארץ וסיים במלאכה, ומה שייכות יש לזה מה שאמר וכל העמלים עם הצבור וכו'. ויותר קשה שכל המשנה מדברת שלא לנוכח ואח"כ דבר לנוכח ואתם וכו'. שאם עם העמלים מדבר היה לו לומר ומעלה אני עליהם שכר הרבה כאילו עשו. אמנם איתא בפרק כיצד מברכין תנו רבנן ואספת דגנך. מה תלמוד לומר, לפי שנאמר לא ימוש ספר התורה הזה מפיך. יכול דברים ככתבן, תלמוד לומר ואספת דגנך, נהוג בהם מנהג דרך ארץ, דברי ר' ישמעאל. רשב"י אומר אפשר אדם חורש בשעת חרישה וזורע בשעת זריעה וכו' תורה מה תהא עליה, אלא בזמן שישראל עושין רצונו של מקום, מלאכתן נעשית על-ידי אחרים וכו'. אמר אביי הרבה עשו כרבי ישמעאל ועלתה בידם והרבה עשו כרשב"י ולא עלתה בידם. ועוד שם: בא וראה מה בין דורות ראשונים לדורות אחרונים, דורות ראשונים שעשו תורתן קבע ומלאכתן עראי זה וזה נתקיים בידם, דורות אחרונים שעשו מלאכתן קבע ותורתן עראי, זה וזה לא נתקיים בידם ע"כ. והנה רבי אמר במשנה הקודמת והוי מחשב הפסד מצוה וכו'. שנראה מדבריו שאין לאדם לעסוק אלא בתורה, לכן בא רבן גמליאל בנו ופירש שלא כיוון אביו לומר שיעשו כרשב"י שלא יעסקו כלל אלא בתורה, שהרבה עשו כן ולא עלתה בידם, רק צריך לעשות כרבי ישמעאל לנהוג בהם מנהג דרך ארץ, דהיינו לחרוש בשעת חרישה וכו'. ולכן אמר רבן גמליאל בנו של רבי יהודה הנשיא שכיוון לפרש דברי אביו, ובזה יכון לשונו יפה תלמוד תורה עם דרך ארץ כדברי ר"י נהוג בהם מנהג דרך ארץ, רוצה לומר כדרך כל הארץ לחרוש ולזרוע ולקצור דבר בעתו מה טוב, ולפי שגם זה אינו טוב בהחלט כי תורתו אימתי נעשית, ואם-כן יאמר נא ישראל כי טוב מהכל הוא לעסוק בתורה יומם ולילה לא ישבות, לכן חזר ואמר וכל תורה שאין עמה מלאכה. לא בלבד צריך לנהוג בהם מנהג דרך-ארץ אלא אף גם צריך שיהיה לו מלאכה להתפרנס ממנה, אך בתנאי שתהי' תורתו קבע ומלאכתו עראי. שזהו דיוק לשונו וכל תורה שאין עמה מלאכה. דהיינו שהתורה היא העיקר והמלאכה נגררת עמה דרך עראי, סופה בטלה שאם אין קמח אין תורה, וגוררת עון כמ"ש הוי זהיר בתלמוד ששגגת תלמוד עולה זדון. כי כיון שמתבטל מלימודו שוכח מה שלמד ובא לידי עון, ולפי שאמרו בשמות רבה פ"ו כי העושק יהולל חכם, המתעסק בצרכי ציבור משכח תלמודו. לכן אמר וכל העמלים עם הצבור יהיו עמלים עמהם לשם שמים, שבזה זכות אבותם מסייעתם. שאע"פ שאינן יכולים לעסוק במלאכה, הב"ה יזמין להם פרנסתם, וכלפי התורה שאינם לומדים מתוך טרדתם, וצדקתם עומדת לעד. שיובן עם מ"ש האר"י זלה"ה שכל המצות שאדם עושה רשומים במצחו, וכשעושה מצוה אחת האות של אותה מצוה מאירה במצחו, ואם עשה מצוה אחרת הארת הראשונה מסתלקת, אבל מצות הצדקה הארה שלה אינה מסתלקת וכו' וכמו שהארכנו במקומו, לכן אמר שכל העמלים עם הציבור שאין לך צדקה גדולה מזו, צדקתם עומדת לעד. שאינה מסתלקת כשאר מצות. וגם בפי' הר"ב שפירש וכל העמלים עם הציבור להכריח ולכוף את הציבור לדבר מצוה, לצדקה או לשם-שמים וכו'. כל שכן שיבא היטב וצדקתם עומדת לעד בהקדמה זו, ועוד וצדקתם עומדת לעד שהוא כאילו עוסקים בתורה, ולפי שיכולים לומר מה לנו ולצרה הזאת, הלא טוב לנו שנעסוק בתורה ובמלאכה ולא בצרכי ציבור, לכן חזר ואמר לנוכח ואתם. כלומר אע"פ שאינכם עוסקים בתורה ובמלאכה, ואתם ניזונים בזכות אחרים, לא תאמרו שטוב לכם להישמט מצרכי ציבור ולעסוק בתורה ובמלאכה, שאינו כן שהרי מעלה אני עליכם שכר הרבה כאילו עשיתם את שלכם לעסוק בתורה וגם יש לכם שכר עסקי ציבור. ולהורות כי עמהם ידבר כדי לזרזם, אמר לנוכח מה שלא עשה כן בקודמים, שיש להם שכר מכוון לעבודתם לא זולת, אבל העמלים עם הציבור יש להם שכר הרבה כאילו עשו את שלהם, וגם שכר העסק בצרכי צבור כי רב הוא.

^ משנה ג.
@ הוו זהירין ברשות שאין מקרבין לו לאדם אלא לצורך עצמן. נראין כאוהבין בשעת הנאתן ואין עומדין לו לאדם בשעת דחקו.
המשנה הזאת מחוברת לשל מעלה, ולכן לא אמר הוא היה אומר כמשנה הבאה אחריה, רק אמר הוו זהירין ברשות. כלומר אתם העוסקים בצרכי ציבור וצריכים לעמוד בהיכל המלך לפקח על צרכי צבור הוו זהירין וכו'. ונלע"ד שהמלכות נקראת רשות לפי שהם ברשותו של מלך מלכי המלכים הב"ה, כדכתיב פלגי מים לב מלך ביד ה' וכו'. וכתוב על זה בילקוט משלי כ"א רבי ישמעאל דורש המקרא הזה, מה המים הללו כשנתונין בכלי אתה מטה אותו לכל צד שאתה רוצה, כך כשאדם עולה למלוכה לבו נתון ביד הב"ה, אם זכה את העולם, הב"ה מטה לב מלך לטובה ואם לא זכה את העולם מטהו לגזרות קשות, וכל גזירה וגזירה יוצאת תחילה לפני הב"ה, הה"ד לכל אשר יחפוץ יטנו עכ"ל. קשיא-ליה לרבי ישמעאל פלגי מים לשון רבים ולב מלך לשון יחיד, לכן פירש כי הנה המים היוצאים מן הנהרות או מן המעינות הולכים למקומות רבים כפי דרכם, אך כשהם בכלי אתה מטה אותו לכל צד שאתה רוצה, לכן התחיל בפלגי מים לשון רבים, שאע"פ שכשהם חוץ מן הכלי הולכים ומתפשטים לצדדין הרבה, אמנם כשהם בכלי האדם מטה אותם לכל צד שהוא רוצה לא זולת, כן לב מלך ביד ה' אם זכה את העולם וכו'. יובן עם מה-שכתוב בפרק שלישי דערכין דור לפי הפרנס וכו'. ופירשנוהו במקומו, לכן אמר אם זכה כלומר המלך שהוא טוב, את העולם שהם גם-כן טובים, הב"ה מטה לב מלך לטובה, שאע"פ שהיה בלבו לעשות רע לסיבות אחרות, עכ"ז הב"ה מטה לבו לטובה, ואם לא זכה הוא, וגם את העולם שהם רעים, מטהו לגזרות קשות. וחזר ואמר וכל גזירה וגזירה יוצאת תחילה לפני הב"ה, כלומר בין לטוב בין למוטב, תחילה יוצאה הגזרה לפני הב"ה ואח"כ מטהו בלב מלך, לכן נקרא רשות שהוא ברשותו של הב"ה, ולפי זה הוו זהירין ברשות, שכיון שאין כח בידו לעשות טוב או רע אלא מפי עליון לו תצא הגזירה, צריכין ליזהר ממנו שאעפ"י שאתם קרבין אליו אין מקרבין לו לאדם אלא לצורך עצמן, לא לעשות לו טובה או רעה מלבם, ולכן נראין כאוהבין שהם שתים רעות נראין דוקא לעינים ולא ללבב, כי בקרבם ישימו ארבם, ועוד אינו אומר אוהבין אלא כאוהבין, וגם זה לא לעולם אלא בשעת הנאתן, ומזה נמשך ואין עומדין לו לאדם בשעת דחקו, כי לאו ברשותייהו קיימו, רק כפי רצונו ית' אל כל אשר יחפוץ יטנו.

^ משנה ד.
@ הוא היה אומר: עשה רצונו כרצונך כדי שיעשה רצונך כרצונו. בטל רצונך מפני רצונו כדי שיבטל רצון אחרים מפני רצונך.
אמר החכם במשלי ג' (ו): בכל דרכיך דעהו והוא יישר אורחותיך. יש לדקדק למה התחיל בדרכך וסיים באורחותיך. אמנם יובן עם מה-שכתוב בזהר פרשת ויקהל דף רט"ו א' ז"ל: מה בין אורח לדרך, אורח דהשתא אתפתח ואתגליא דלא כתישו ביה רגלין מקדמת דנא, דרך כמה דאת אמר כדורך בגת. דכתשין ביה רגלין כל מאן דבעי, והנה תנן בפרקין וכל מעשיך יהיו לשם שמים. ופירש הרב אף בשעה שאתה עוסק באכילה ושתיה ודרך ארץ לא תכוון ליהנות גופך אלא שתהיה בריא לעשות רצון קונך עכ"ל. זהו שאמר הכתוב בכל דרכיך שהם דרכי הגוף שכבר כבשום אחרים, כי זהו דרך העולם לאכול ולשתות ולעסוק בדרך ארץ, אף באלו דעהו עשה אותם לשם-שמים, ואז והוא יישר אורחותיך הם דרכי הנשמה שאינם נודעות כאורח דלא דשו ביה רבים, שהב"ה יישר אותם ללכת בהם, וזהו אצלי גם-כן פירוש הכתוב שמרתי פקודיך ועדותיך. שאנכי הולך בדרך ישר לשמור המצות בעבור כי כל דרכי נגדך, שאפילו בדרכי הגוף אני מכוין לעשות רצונך, והענין שויתי ה' לנגדי תמיד כי מימיני היא התורה לא אמוש, כיון שהרגלתי עצמי אף בדרכי הגוף לעשותם לשם-שמים, ובזה לכן שמח לבי ויגל כבודי היא הנשמה שנקרא כבוד, אף בשרי שהוא הגוף ישכון לבטח כיון שאכילתי ושתייתי לשם שמים, וכמו-שכתוב בספר שפתי כהן פרשת עקב שמי שהוא זהיר בברכת הנהנין אין תולעים שולטים בגופו, ז"ש התנא עשה רצונו כרצונך, כלומר עשה רצונו יתב' לאכול ולשתות לקיים גופך בריא אולם, לעשות רצונו ית' כרצונך כמו שאתה אוכל להנאת גופך, אי-נמי עשה רצונו כרצונך להתענג בשבתות וימים טובים שזהו רצונו ית', וקראת לשבת עונג כרצונך כמו שאתה עושה רצונך לאכול ולשתות להנאת גופך, כדי שיעשה רצונך כרצונו שיובן עם מה-שכתב הר"ם אלשיך בפירוש תהלים מזמור כ' ז"ל וכן לפעמים האדם אינו יודע לשאול וכו'. ועל-דרך זה יאמר וכל עצתך שתתיעץ בלבך אשר הוא טוב לך, אין צריך לומר שיתננה לך כי אם גם ימלא חסרונך להנאתך ולטובתך עכ"ל. ונלע"ד שזהו-שאנו אומרים בתפלותינו מלא כל משאלות לבנו לטובה. שהכוונה כשאנו שואלים דבר מה אם היא לטובתנו מלא אותה ואם לאו אל תמלאנה, כי הב"ה יודע אם היא טובה או רעה, ולכן אנו מתפללים שימלא משאלותנו אם הוא יודע שהם לטובה אך לא לרעה, ועל זה אמר התנא כדי שיעשה רצונך למלאות שאלתך כרצונו שהוא יודע אשר היא טובה לך ואין רצונו אלא לעשות טוב ואין רע יורד מלמעלה, וזהו לדעתי והתענג על ה'. דהיינו עשה רצונו כרצונך, לענג השבתות וימים טובים בכל לב ובכל נפש, ובזה ויתן לך משאלות לבך כי הוא יודע אם הם טובים לך, בטל רצונך מפני רצונו. איתא בתורת כהנים סוף פ' קדושים: ראב"ע אומר מנין שלא יאמר אדם אי אפשי ללבוש שעטנז, אי אפשי לאכול בשר חזיר, אי אפשי לבא על הערוה, אבל אפשי ומה אעשה ואבי שבשמים גזר עלי, תלמוד-לומר ואבדיל אתכם מן העמים להיות לי. נמצא פורש מן העבירה ומקבל עליו עול מלכות שמים עכ"ל. ז"ש בטל רצונך מפני רצונו ולא מפני רצונך, ובזה כדי שיבטל רצון אחרים מפני רצונך, שגם זה יובן היטב עם מה שאנו מפרשים כתוב הדר הוא במשלי י"ו ברצות ה' דרכי איש גם אויביו ישלים אתו. דקשה מלת גם מאי מרבה, שהרי אין צריך להשלים אלא האויבים, אמנם יובן תחילה במה שנודע שיש שני מיני אויבים, הא' שמראים שנאתם להדיא כאחי יוסף (בראשית לז, ד): וישנאו אותו ולא יכלו דברו לשלום. הב' אותם שבקרבם ישימו ארבם, כדכתיב (איכה א, ב): כל רעיה בגדו בה היו לה לאויבים. ומראים עצמם כאוהבים, לכן אמר ברצות ה' דרכי איש. לא מבעיא ששונאיו שהם המראים שנאתם ישלים אתו, אלא גם אויביו שמראים עצמם כאוהבים ובלבם אויבי איש ישלים אתו, זהו גם אויביו. אך יש עוד דרך נכון להבין זה עם מה-שכתוב בזהר פרשת וישב קפ"ה א': יפיל בר נש גרמיה לאשא או לגובא דנחשין ועקרבין ולא יתמסר בידא דשנאוי, דזעירין אינון דיכלין לאשתזבא וכו'. והכוונה כי הבעלי-חיים אינן בעלי בחירה, ולכן הב"ה מציל בנקל מידם, אך מהאנשים שהם בעלי בחירה קשה בעיניו ית' להסירה מהם ולהציל מי שנפל בידם, ולכן בחר ראובן להטיל את יוסף בבור אע"פ שהיו בו נחשים ועקרבים כדי להצילו מיד אחיו השונאים אותו שהיו בעלי בחירה, ז"ש ברצות ה' דרכי איש, לא מבעיא שמצילו מבעלי חיים המזיקין אלא גם אויביו שהם בעלי בחירה ישלים אתו, והוא מה-שאמר התנא בטל רצונך דהיינו בחירתך מפני רצונו, כי מדה כנגד מדה יבטל רצון אחרים דהיינו האויבים הרוצים להרע לך, מפני רצונך שלא יוכלו להזיק לך.

^ משנה ה.
@ הלל אומר: אל תפרוש מן הצבור ואל תאמן בעצמך עד יום מותך, ואל תדין את חברך עד שתגיע למקומו ואל תאמר דבר שאי אפשר לשמוע שסופו להשמע. ואל תאמר לכשאפנה אשנה שמא לא תפנה.
רש"י ז"ל פירש ז"ל הלל הזקן שאמר למעלה בפרק ראשון עכ"ל, וקשה למה הפסיק דבריו ולא הסמיכם למה שאמר בפרק ראשון, אשר על כן כתב בעל חקור דין חלק ב' פרק י"ט שהלל זה הוא בנו של רבן גמליאל שנזכר למעלה שהיה בן בנו של רבי, וכאן שנה רבי על עצמו לא ימושו מפיך ומפי זרעך ומפי זרע זרעך כך הם דבריו. האמנם לקיים זה דחק עצמו ואמר, וסמך להלל זה דברי הלל הזקן אבי היחס שאמר אין בוא ירא חטא וכו', והוצרך לכתוב כן לפי שסמך אחריו אף הוא ראה גולגולת אחת שהם דברי הלל הזקן כמ"ש בפ' החליל וכמו שנכתוב לקמן בפ"ד וכל זה דוחק גדול, שהרי בנסחאות שלנו כתוב הוא היה אומר אין בור ירא חטא דקאי להלל שהזכיר תחלה והוא הלל הזקן כדברי רש"י ז"ל, וא"כ לעולם קשה למה לא הזכיר כל דברי הלל סמוכים, אמנם לפי דרכנו שהלכנו בפי' דברי הלל בפ"א שהיו בענין הג' גרים שבאו להתגייר לפני שמאי ולא קבלם והלל בענותנותו קרבם, ולכן חזר בו שמאי ואמר והוי מקבל את כל האדם בסבר פנים יפות, אתי שפיר כי הוצרך לסמוך דברי שמאי לדברי הלל הראשונים, ואצל דברי שמאי הונח לו לסמוך דברי ר"ג הזקן עשה לך רב וכו', דשייכי לדברי שמאי עשה תורתך קבע, וסמך אחריהם דברי שמעון בנו ואח"כ רשב"ג אביו של רבינו הקדוש ואחריו ר' אומר ודברי ר"ג בנו, ולפי שר"ג אמר וכל העמלים עם הצבור יהיו עמלים עמהם לשם שמים וכו', סמך אחריהם דברי הלל הנותרים שהם מענינו אל תפרוש מן הצבור וכו' וזה יובן עם מ"ש השונמית לאלישע כששלח לשאול אליה היש לדבר לך אל המלך או אל שר הצבא והיא השיבתו בתוך עמי אנכי יושבת, שהכונה כי רצה אלישע למדוד אליה מדה כנגד מדה כי כשם שהיא אמרה לכבודו נעשה נא עליית קיר וכו' כך ראוי לדבר לה אל המלך שיפטרנה ממס וכן אל שר הצבא שבבא זמן ליתן אכסניא לאנשי הצבא תהיה ביתה פטורה מזה, והיא השיבתו בתון עמי אנכי יושבת שתרג' יונתן בגו עסקי עמי אנא מסוברא כלומר גם אני רוצה לשאת בעול עם בני עמי וזה לפי מ"ש בפ"ק דתעניות, ת"ר בזמן שישראל שרויים בצער ופירש א' מהם באים שני מלאכי השרת ומניחים ידיהם על ראשו ואומרים פלוני זה שפירש מן הצבור אל יראה בנחמת צבור, וזה מדבר בזמן שכללות ישראל הם בצער ושני מה"ש הם יצ"ט ויצה"ר שקרויין מלאכים והם מש"ה כי מלאכיו יצוה לך כנזכר בזהר ריש פ' וישלח ע"ש, עוד שם תניא אידך בזמן שהצבור שרוי בצער וכו' זה מדבר בצבור פרטי ומ"ש לעיל אל יראה בנחמת צבור ר"ל לעולם לא על אותו זמן לבד לפי שכתוב בו ונגלה וכו' עד תמותון וכיון שמת אל יראה בנחמת צבור ואמר בזמן שהצבור בצער אל יאמר אדם אלך לביתי ואוכל ואשתה ושלום עליך נפשי וכו' אלא יצער עצמו עם הצבור שכל המצער עצמו עם הצבור זוכה ורואה בנחמת צבור ע"כ, עוד אמרו בזהר פ' בא דף ל"ג ב' השמת לבך אל עבדי איוב כיון דאשתמודע איהו בלחודוי מיד אתקיף ביה מקטרגא וע"ד תנינן דלא אצטריך ליה לבר נש לאתפרשא מכללא דסגיאין וכו' על כל אלה אמר הלל אל תפרוש מן הצבור, ואם יאמר האדם אני צדיק וחשוב להיות נזכר לבדי, לכן אמר ואל תאמן בעצמך עד יום מותך כי הן בקדושיו לא יאמין, ואל תדין את חברך וכו' יובן עם מ"ש בפ"ג דתענית דבי נשיאה גזור תעניתא בעו רחמי' ולא אתי מטרא תנא להו הושעיא זעירא דמן חבריא והיה אם מעיני העדה נעשתה לשגגה משל לכלה בזמן שעיניה יפות אין כל גופה צריך בדיקה ובזמן שאין עיניה יפות כל גופה צריך בדיק' ופרש"י ז"ל בזמן שהפרנסין הגונין כל הדור טובים נינהו ואם אינן הגונין ודאי כל הדור אינו יפה וכו', ז"ש אל תפרוש מן הצבור בזמן שהצבור בצער ואל תאמר כי הרע בא להם מפרנסיהן שאינן הגונין כי לכן אל תדין את חבירך עד שתגיע למקומו שמא גם אתה היית מרשיע יותר מהם, ובפ"ק דתעניות במ' הנ"ל כתוב ושמא יאמר אדם מי מעיד בי אבני ביתו של אדם וכו' מעידין בו שנ' כי אבן מקיר תזעק וכו' דבי ר' שילא אמרי שני מלאכי השרת המלוין לו לאדם הם מעידין עליו שנאמר כי מלאכיו יצוה לך, ר' חדקא אומר נשמתו של אדם היא מעידה עליו שנא' משוכבת חיקך שמור פתחי פיך, וי"א איבריו של אדם מעידין בו שנא' אתם עדי נאם ה' עכ"ל, וצריך להבין מאי כולי האי ועוד בראשון ובאחרון אמר בו ובב' האמצעיים אמר עליו, אשר על כן ראיתי ונתון אל לבי כי אלה איפוא הם ארבעה חלוקי כפרה שהיה ר' ישמעאל דורש הנאמרים ביומא פ"ח כי הנה היותר חמור היא חילול ה' שמיתה ממרקת ונודע כי עיקר חילול ה' הוא הנשבע לשוא ולשקר וכמ"ש בתקוני הזהר דף קי"ח א' ז"ל אבל אחרנין דנפקין מפומייהו הבלים דשבועה עלייהו איתמר כי רבים חללים הפילה ואלין אתקרון חללי' דמחללין שם ה' וכו' והנה בשבועת שקר כתוב וכילתו ואת עציו ואת אבניו כמ"ש בשבועות פ"ו, ולכן אבני ביתו וקורות ביתו מעידות בו כי כל המחלל שם שמים בסתר נפרעין ממנו בגלוי, והביא ראיה מהכתוב חבקוק ב' כי אבן מקיר תזעק וכו' שכתוב שם הוי בוצע בצע רע לביתו שהוא הגזל שבעבורו באים נגעי' על ביתו ונתץ את הבית את אבניו ואת עציו, לשום במרום קינו בממון אחרים וע"י הגזל בא לידי שבועת שקר כנודע וז"ש להנצל מכף רע שנשבע לשקר להנצל מכף רע שיבא עליו אם יודה שגזל, אמנם יעצת בשת לביתך שבנפול הבית יראו מה שגזלת ותהיה לך בשת פנים, קצות עמים רבים שבעון שבועת שקר נפרעין ממנו ומכל העולם כאמור שם בשבועות פ"ו, ועל הכל וחוטא נפשך שבעון זה נפטר מן העולם קודם עתו וזהו וחוטא מלשון והייתי אני ובני שלמה חטאים, ולפי שבעון חלול ה' נפרעין ממנו בגלוי, לכן כתוב ונגלה באזני וכו' שיתגלה לכל העולם מה שתחלה היה באזני לבד, וזה כי אבן מקיר תזעק שיפלו החומות ואח"כ וכפיס מעץ יעננה הם קורות ביתו כמו שתרגם יונתן עיין שם, וכנגד כריתות ומיתות ב"ד שיסורין ממרקין אמר שני מה"ש המלוין לו לאדם מעידין עליו שכשחוטא מסתלקין ממנו, והוא מעותד למקרים רעים ובאין עליו יסורין וחלאים רעים ולפי שאלו הם נראים בגופו של אדם, לכן אמר מעידין עליו מש"כ בראשונה שאמר מעידין בו לפי שאינם בגופו של אדם, וכנגד מצות לא תעשה אמר נשמתו של אדם מעידה עליו לפי ששס"ה מצות לא תעשה הם כנגד שס"ה ימות החמה ובכל לילה נשמתו עולה למעלה להעיד על מה שעשה ביום שנאמר משוכבת חיקך וכו', כי ביד כל אדם יחתום, ואמר בזה גם כן עליו לפי שכל מצוה שלא שמר הוא פגום בגופו וזהו עליו, וכנגד מ"ע וי"א איבריו של אדם מעידין בו כי כל המ"ע הם רמ"ח כנגד רמ"ח איבריו שבעבור על המצוה נשאר פגום ולפי שיש איברים מכוסים שאינן נגלין לעין כל אמר מעידין בו, על כל אלה אמר התנא ואל תאמר דבר שאי אפשר לשמוע שהוא ממש מ"ש בתעני' ושמא יאמר מי מעיד בי, כי הנה סופו להשמיע בעבור שאיבריו ושאר דברים מעידים בו ובזה הכל נמשך מאזהרת אל תפרוש מן הצבור, ולפי שר"ג הזהיר ואמר ואתם מעלה אני עליכם שכר הרבה כאילו עשיתם שאע"פ שעוסקים בעסקי צבור ואינם יכולים ללמוד מעלה עליהם כאילו עסקו בתורה, לכן הזהיר הלל ואמר ואל תאמר לכשאפנה אשנה וטוב לי להניח לפעמי' עסקי צבור כדי לעסוק בתורה, שמא לא תפנה שהרבה בטלי' כנגדך ואם תניח לעסוק בצרכי צבו' ותתבטל ג"כ מהתורה אז ענשך מרובה, ולכן אל תאמר לכשאפנה מעסקי צבור אשנה כי אין לך להניח הודאי מפני הספק, כי בעסקך בשביל הצבור יש לו שכר הרבה ליתן לך.

^ משנה ו.
@ הוא היה אומר: אין בור ירא חטא ולא עם הארץ חסיד, ולא הביישן למד ולא הקפדן מלמד ולא כל המרבה בסחורה מחכים. ובמקום שאין אנשים השתדל להיות איש.
דברי פי חכם חן בעל חקור דין חלק ב' פרק י"ט אחרי הדברים הנזכרים לעיל ז"ל: ושוני הלכות לא דקדקו בזה ושונים גבי אין בור ירא חטא הוא היה אומר וכו'. כי לרדיפת כוונת דבריו הראשונים האמורים לעיל, שהלל הנזכר במשנה הקודמת הוא בן בנו של רבי שבראש הפרק, במשנה זו צריך לגרוס הלל הזקן אומר אין בור ירא חטא לסמוך אחריו אף הוא ראה גלגלת אחת וכו' שנאמר על הלל הזקן כדלעיל. והנה דברי הלל הזקן אלו סמוכים באמת וישר לדבריו בפ"א ודלא יוסיף יסיף ודלא יליף קטלא חייב וגם למ"ש אח"כ אם אין אני לי מי לי וכו' וזה כי כבר אז"ל בפ"ג דפסחים עם הארץ מותר לנוחרו ולכן ודלא יליף קטלא חייב, ועל זה אמר הלל הזקן אין בור ירא חטא שמי שהוא בור מכל כל שאינו יודע אפילו בדרך ארץ אינו יכול להיות ירא חטא לפי שאינו יודע איזהו חטא ל השמר ממנו, ולא עם הארץ חסיד שלכן אמרו בפ"ו דשבת ארשב"ל אם עם הארץ הוא חסיד אל תדור בשכונתו ופרש"י שאינו יודע בדקדוקי מצות ואין חסידותו שלם וסופך ללמוד ממנו ע"כ ולא הביישן למד זה נאה לו כלפי מ"ש בפ"ג דיומא שלפי שלא הניחו שומר בית המדרש ליכנס עלה ונתלה וישב על פי ארובה כדי שישמע דברי אלקי' חיים מפי שמעיה ואבטליון וכו', וא"כ לא היה לו בושה מעניותו שלא הניחוהו ליכנס לבה"מ ורצה לשמוע ד"ת וללמוד מפי רבותיו, ולא הקפדן מלמד כלפי שמאי שקפדנותו בקשה לטורדם לאותם הג' גרים דפ' במה מדליקין והלל גיירם בענותנותו, ולא כל המרבה בסחורה מחכים שאע"פ שיפה תלמוד תורה עם דרך ארץ היינו דוקא לעשות תורתו קבע, אבל המרבה בסחורה ועושה תורתו עראי ודאי שאינו יודע להחכים לא לו ולא לאחרים, ובמקום שאין אנשים וכו' זה אירע לו כדאיתא בפ"ו דפסחים ת"ר הלכה זו נתעלמה מבני בתירא שפעם אחת חל י"ד להיות בשבת ושכחו ולא ידעו אם פסח דוחה את השבת אם לאו וכו' שלחו וקראו להלל וכו' והיה יושב ודורש בהלכו' פסח כל היום כלו, ולכן הזהיר ובמקום שאין אנשים שלא ידעו להשיב, השתדל להיות איש ולהורות את בני ישראל את הדברים אשר יעשו.

^ משנה ז.
@ אף הוא ראה גלגולת אחת שצפה על פני המים. אמר לה על דאטפת אטפוך וסוף מטיפיך יטופון.
מלבד מה שהקשו המפרשים במשנה זו קשה לי מאי אף הוא, שנראה שכבר קדמוהו אחר, ועוד יקשה למה עשה עיקר מההטפה ולא מההריגה עצמה דהיה לו לומר על דקטלת קטלוך וכו', אמנם בפרק החליל איתא ז"ל: תניא אמרו עליו על הלל הזקן כשהיה שמח בשמחת בית השואבה אומר כן, אם אני כאן הכל כאן וכו'. הוא היה אומר למקום שאני אוהב שם רגלי מוליכות אותי וכו' אף הוא ראה גולגולת אחת וכו'. ולכן כתב רש"י ז"ל בפירוש המשנה ויש מקומות שלא נהגו לומר זאת ההלכה ע"כ. לפי שבאמת אין מקומה כאן אלא בפרק ה' דסוכה, ששם שייך לומר אף הוא וכו'. למען דעת כוונתו שאמר למקום שאני אוהב שם רגלי מוליכות אותי. והוא מה-שכתוב בפרק א' על משנת אם אין אני לי וכו'. שהלל הזקן היה מקיים בעצמו מה-שאמר דוד המלך ע"ה בכל יום ויום הייתי מחשב ואומר למקום פלוני ולבית דירה פלונית אני הולך והיו רגלי מביאות אותי לבית-כנסת ולבית-מדרש וכו'. אף כאן הוא היה אומר למקום שאני אוהב, דהיינו לבית-כנסת ולבית-מדרש, ששם כל ישעי וכל חפץ, רגלי מוליכות אותי מרוב הרגלם באותם המקומות, ובזה ראה מעשה ונזכר הלכה, שגם הרשעים רגליהם לרע ירוצו למקום שהם מקבלים פורענותם, וכהא דאיתא שם גם-כן רגלוהי דבר איניש אינון ערבין ביה לאתר דמתבעי תמן מובילין יתיה. ולכן שייך שפיר לומר אף הוא וכו'. אך עוד נוכל לומר בדיוק אף הוא לפי שמצינו בפרק חלק&nbsp;<a href="#footnote-69" id="noteref-69" title="סנהדרין פב.">[69]</a> זקינו של רבי פרידא אשכח ההיא גלגולתא דהוה שדיא בשערי ירושלם והוה כתיב עילוה זאת ועוד אחרת, קברה והדר נבוג וכו', אמר דילמא האי גולגלתא של יהויקים וכו' אתיא דביתהו שגרתה לתנורא וקלתה וכו'. כן הלל הזקן אף הוא ראה גלגולת אחת דומיא דגלגולת של יהויקים שהיה רשע וקיבל פורענותו, ואף גם זאת אמר לה על דאטפת אטפוך, וזה יובן היטב עם מאי דתנן בפרק עגלה ערופה נמצא טמון בגל או תלוי באילן או צף על פני המים לא היו עורפין. והטעם לפע"ד יובן עם מאי דאיתא בפסיקתא זוטרתי פרשת שופטים ז"ל, וכן אמרו שהעגלה היתה מתלעת והולכין התולעים אל הרוצח בכל מקום שהוא, ומהם היתה באה נקמה על הרוצח. ובתרגום יונתן על פסוק ונכפר להם הדם. איתא ז"ל: ומן יד נפקין נחיל דמורנין מגו פרתא דעגלתא, נגדין ואזלין עד אתרא דקטולא תמן וסלקין עלוי ואחדין בי דינא יתיה ודיינין יתיה. יהיה מה שיהיה, כשהוא צף על פני המים אין עורפין עליו העגלה, ובזה אין הרוצח נהרג וכל עוד שהרוצח חי אין נפש הנהרג יכולה לילך למנוחה כנודע, לכן אמר הלל בראותו גלגולת אחת שצפה על פני המים שנהרג ולא ערפו עליו העגל, שלכן אין לו מנוחה על דאטפת אטפוך, כי כשם שאתה הרגת ביום אפך והצפתו על פני המים כדי שלא יערפו עליו העגלה ולא ירדפוך תולעי העגלה, וחשבת להינצל מהדין ובזה גרמת שנפש הנרצח לא הלכה למנוחה, לכן מדה כנגד מדה גם עליך עבר כוס זה; וכדי שלא נאמר שאותם שהרגו אותך גברא קטילא קטילו ולא יענשו עליך, הוצרך לומר וסוף מטיפיך יטופון דבשלמא על ההריגה יוכלו להישמט מהעונש, אך לפי שהציפו אותך על פני המים, יגרמו לך שאין אתה יכול לילך למנוחה גם הם יטופון, ובזה מתורצים כל הקושיות של המפרשים גם-כן, עוד נפרש משנה זו עם מאי דתנן עוד שם בפרק עגלה ערופה ידינו לא שפכו וכו'. שלא בא לידינו ופטרנוהו בלא מזון ולא ראינוהו והנחנוהו בלא לויה, ואיתא בכתובות פרק ו' די מחסורו אשר יחסר לו. אפילו סוס לרכוב עליו ועבד לרוץ לפניו, אמרו עליו על הלל הזקן שלקח לעני א' בן טובים סוס לרכוב עליו ועבד לרוץ לפניו, פעם אחת לא מצא עבד לרוץ לפניו ורץ לפניו ג' מילין וכו'. ובזה יובן מ"ש הלל ובמקום שאין אנשים השתדל להיות איש. להתחזק לרוץ לפניו כמו שעשיתי, ושייך לזה אף הוא ראה גלגולת אחת, שלפי שזה לא היה עמו לויה נהרג וא"ל על דאטפת אטפוך וכו'. כדלעיל, וזהו אף הוא שהיה זריז במצות וציוה והזהיר ובמקום שאין אנשים השתדל להיות איש, בא מעשה לידו שראה גלגולת אחת וכו' ודוק.

^ משנה ח.
@ הוא היה אומר: מרבה בשר מרבה רמה. מרבה נכסים מרבה דאגה. מרבה נשים מרבה כשפים. מרבה שפחות מרבה זימה. מרבה עבדים מרבה גזל. מרבה תורה מרבה חיים. מרבה ישיבה מרבה חכמה. מרבה עצה מרבה תבונה. מרבה צדקה מרבה שלום. קנה שם טוב קנה לעצמו. קנה לו דברי תורה קנה לו חיי העולם הבא.
כבר כתבנו פירוש מ' ז"ל שהיה אומר הלל שהיה הולך לגמול חסד עם הדין אכסנאי וכו' במשנת אם אין אני לי וכו'. וכדי שלא יאמרו שהלל היה להוט אחר אכילה ושתיה, לכן אמר מרבה בשר מרבה רימה, כלומר המרבה באכילה ושתיה עד שנעשה בעל בשר כדפירש הר"ב ז"ל, ואני מוסיף שכוונתו להרבות בשר ולכן מרבה רימה, וכשהוא מתאוה לאכול הרבה צריך גם-כן להרבות נכסים לקנות בהם בשר ודגים וכל מטעמים, ובזה מרבה דאגה כמו-שאמר החכם (קהלת ה, יא): והשובע לעשיר איננו מניח לו לישון. ובמדבר רבה פ' כ"ב לכך נקרא שמם נכסים שנכסים מזה ונגלים לזה. ויובן עם מה-שכתוב בזהר חיי שרה קכ"ו ג' תא-חזי אי עפרון הוה חמי במערתא מה דהוה חמי אברהם בה לא יזבין לה לעלמין, אלא ודאי לא חמא בה ולא כלום, דהא לית מלה אתגליא אלא למאריה, ובגין-כך לאברהם אתגליא דיליה הוה, לעפרון לא אתגליא דלא הוה ליה חולקא בה וכו'. ומזה הטעם נלע"ד שהוא מה-שאמרו רז"ל אין אונאה לקרקעות, כי מי שיש לו קרקע לפעמים לא יהא חביב לו לפי שאינו ראוי לו ולאחר יהא חביב לו הרבה, כי ראוי הוא לו ואם-כן נכסים הם הקרקעות כמו שמצינו בדבריהם ז"ל נכסי נטושין רטושין וכיוצא, אי-נמי גם במטלטלים יבא היטב עם מה-שכתוב בזהר פ' פינחס רמ"ט ב' ז"ל מתלא לממונא דאיהו גניז, מאן דחפר ליה עד דגלי ליה ולא הוא דיליה אתהדר בסכלתנותיה בחשוכא וקבלא, ולמאן דאיהו דיליה נהיר ליה. הרי בכוון נכסים מזה ונגלים לזה. וזהו שאמר הכתוב במשלי כ"ג אל תיגע להעשיר. שלא אמר להתעשר אלא להעשיר אחרים, דהיינו לעשות אוצרות כי התעיף עיניך בו ואיננו, שגם אותו שמוכנים לו לא יבקשם וילכו לאיבוד, עוד שם במדבר רבה ולמה נקרא שמם זוזים שזזים מזה וניתנים לזה, כי במה שאמרנו שנכסים נאמר על הקרקעות הנה זוזים הם מעות בעין, וגם אלה זזים מזה שיש מי שעושה אוצרות כדי ליתנם לזה אשר לא עמל בו ולא גידלו, ממון מה אתה מונה אינו כלום, זה נאמר על המטלטלין ומלבושין כסף וזהב אשר אתו למנותן אם חסרים ממנו, וגם זה אינו כלום כי לפעמים צריך למכור את ביתו ואת כלי תשמישו, או שנגנבים ממנו כדכתיב כסף וזהב אשר עמהם, כדי לשמרן מן הגנבים ואם-כן אינו כלום, מעות מה לעת הם המטבעות קטנים כמו-שכתוב מעה כסף. והם הולכים במעט זמן בהוצאות, ועת הוא פחות מזמן, לכן אמר התנא מרבה נכסים מרבה דאגה, פן ילכו מאתו או שיקשה בעיניו להניחם בהפרדו מהעה"ז, ולכן תאוותו להרבות בנים שיירשו ממונו ובזה מרבה נשים אך המה לרע לו כי כל אחת מתקנאת בירך חברתה ובכישופיה מזיקות זו לזו, או שעושים כשפים לבעל למען יאהב אותנה, וכשיש לו נשים הרבה צריך גם-כן לשפחות הרבה לשמש אותן, ובזה מרבה זימה, כי ריבוי הנשים גורם למלאת הארץ זימה, שכל אחת מתאוה לאיש וכשאינן יכולות למלאת תאותן יועצות זו לזו לזנות בקרב עמם, ובהולידו בנים ובנות צריך גם-כן לעבדים לעשות מלאכתן ולשרתם ובזה מרבה גזל כי אין אמונה בעבדים, ובפרק י' דפסחים חמשה דברים ציוה כנען את בניו, אהבו את הגזל, אהבו את הזימה וכו'. ופירש רש"י ז"ל ציוה כנען כלומר מנהגם כך. ונפקא מינה שצריך ליזהר מהן ע"כ. והנה כל הריבויין האלה קשים לפי שנמשך מהם רע, אמנם מרבה תורה מרבה חיים, כי כבר אמרנו שהעוסק בתורה ומחדש בה חידושין שפתותיו דובבות בקבר, וז"ש כנגד מרבה בשר מרבה רימה, הנה המרבה תורה שהיא מאכל הנפש, לכו לחמו בלחמי. בזה מרבה חיים שאפילו במותו שפתותיו דובבות בקבר, ואז הוא חי וזהו מרבה חיים. וכנגד מרבה נכסים וכו' אמר מרבה ישיבה, דהיינו שמרבה בתלמידים יושבים בישיבה, ובזה מרבה חכמים כמו-שכתוב ומתלמידי יותר מכולם. והחכמים המרבים תורה נקראים עתיר משח עתיר כמס, וכן אמר רבי עקיבא במיתתו של רבי אליעזר רבו, הרבה מעות יש לי ואין לי שלחני להרצותן, וכנגד מרבה נשים וכו' אמר מרבה עצה מרבה תבונה. שכן אמר רב בפרק ד' דמציעא כל ההולך אחר עצת אשתו נופל בגהינם וכו'. אמר ליה רב פפא לאביי והא אמרי אנשי אתתך גוצא גחין ותלחוש לה. לא-קשיא הא במילי דעלמא והא במילי דביתא, לישנא אחרינא הא במילי דשמיא והא במילי דעלמא. ואם-כן אין ליקח עצה מאשתו במילי דשמיא, אך מרבה עצה בתורה מרבה תבונה, ששומע עצה מאחרים ומוסיף משלו להבין דבר מתוך דבר, וכנגד מרבה שפחות ועבדים שמרבה זימה וגזל, אמר מרבה צדקה מרבה שלום שמרבה בצדקה לעניים מרודים, ועיקר הצדקה היא ליתן להם שכר טרחם כדי שיעבדוהו עניים ישראלים, וזה נחשב לו לצדקה והיה מעשה הצדקה שלום, ואחר שערך שתי מערכות זו מול זו הרעות והטובות, עשה כלל א' ואמר קנה שם טוב קנה לעצמו, דהיינו הריבויים הראשונים כי בהרבות בשר ונכסים יאמרו האנשים ראו עשיר זה איך הוא נדיב ומעדן את עצמו, כי אוהבי עשיר רבים, וכן המרבה נשים כשלמה בשעתו, שבזה יצא שמו וטבעו בעולם, וכן המרבה שפחות ועבדים יגדל שמו כמ"ש שלמה קניתי עבדים ושפחות ובני בית היה לי. ועל כל אלה אמר קנה שם טוב קנה לעצמו, דהיינו להנאתו ולטובתו בעה"ז, אי-נמי קנה לעצמו כי שנינו בפרק ד' דמכלתין שלשה כתרים הם וכו' וכתר שם טוב עולה על גביהן. דהיינו כשהוא נמשך מהן, אך כשאינו נמשך מאלו רק מצד דברי העולם כגון הריבויים שאמרנו אינו כלום רק קנה לעצמו, אך קנה לו דברי תורה דהיינו הריבויים הטובים, מרבה תורה מרבה ישיבה וכו'. אז השם טוב הנמשך מאלו, מזכהו ומקנהו חיי העה"ב כי זה כל האדם.

^ משנה ט.
@ רבן יוחנן בן זכאי קבל מהלל ומשמאי. הוא היה אומר: אם למדת תורה הרבה אל תחזיק טובה לעצמך כי לכך נוצרת.
קשה לי בדברי השלם הזה שאמר אם למדת תורה הרבה, שהרי כך חובתנו ויפה לנו לקיים מאמר הכתוב והגית בו יומם ולילה, ואיך יאמר רבן יוחנן בן זכאי אם למדת תורה הרבה, שנראה שהרשות ביד האדם ללמוד אם מעט ואם הרבה, ומהו כי לכך נוצרת שהיל"ל כי לכך נולדת כמו-שכתוב אדם לעמל יולד. אמנם איתא במנחות פרק י"א אמר רבי אמי אפילו לא שנה אדם אלא פרק א' שחרית ופרק א' ערבית קיים מצות לא ימוש. אמר רבי יוחנן משום רשב"י אפילו לא קרא אדם אלא קריאת שמע ערבית ושחרית קיים מצות לא ימוש, ודבר זה אסור לאומרו בפני עם הארץ. ורבא אמר מצוה לאומרו בפני עם הארץ. ופירש רש"י מצוה לאומרו, דסבר משום קריאת שמע נוטל שכר גדול בזה, כי אז תצליח את דרכיך ואז תשכיל, אם היה עוסק כל היום כל שכן ששכרו גדול ומרגיל את בניו לתורה. זהו-שאמר ריב"ז אם למדת תורה הרבה, כלומר אע"פ שלצאת ידי מצוה די בפרק אחד שחרית וערבית או בקריאת שמע ואתה למדת תורה הרבה זמן, רוצה-לומר שלמדת תורת הרבה יותר מדאי, אל תחזיק טובה לעצמך לומר שעשית לפנים משורת הדין, כי לכך נוצרת כפי מה שאמרו שם ז"ל רבי אלעזר ורבי יוחנן דאמרי תרוייהו תורה ניתנה בארבעים יום ונשמה נוצרה למ' יום, כל המשמר התורה נשמתו משתמרת וכו'. זהו בכיוון כי לכך נוצרת, שנוצרת במ' יום שהם ימי יצירת הולד לקיים כל התורה שניתנה בארבעים יום, ועוד יובן במה-שכתוב בפרק המפלת שבהיות הולד במעי אמו מלמדים אותו כל התורה כולה, וכיון שבא לאויר העולם בא מלאך וסטרו על פיו ומשכחו כל התורה כולה, לכן אמר כי לכך נוצרת בעת היצירה שאז מלמדים אותו כל התורה, ולא אמר כי לכך נולדת לפי שאדרבא בעת הלידה משכחים אותו כל התורה כולה, ונאה לריב"ז לומר כן לפי שכתוב בסוכה פרק ב' אמרו עליו על ריב"ז שלא הניח מקרא משנה גמרא הלכות ואגדות וכו'. ואם-כן יכולני לומר שלא חוייב ללמוד כל זה, ואם למד יחזיק טובה לעצמו, לכן אמר אם למדת תורה הרבה אל תחזיק טובה לעצמך לומר שמכח השתכלותך הגעת לזה, כי אין הדבר כן שמעת יצירתך נגזר עליך החכם תהיה או טפש, ואם נגזר עליך שתהיה חכם כי לכך נוצרת. ועוד כלפי מה-שאמרו ז"ל הראה הב"ה לאדם-הראשון דור דור וחכמיו וכו'. אם-כן לכך נוצרת להיות חכם הדור כריב"ז שהתקין כמה תקנות, ואותו הראה מתחילת בריאת העולם.

^ משנה י.
@ חמשה תלמידים היו לו לרבן יוחנן בן זכאי, ואלו הן: רבי אליעזר בן הורקנוס, ורבי יהושע בן חנניה, ורבי יוסי הכהן, ורבי שמעון בן נתנאל, ורבי אלעזר בן ערך. הוא היה מונה שבחן. אליעזר בן הורקנוס: בור סוד שאינו מאבד טפה. יהושע בן חנניה: אשרי יולדתו. יוסי הכהן: חסיד. שמעון בן נתנאל, ירא חטא. אלעזר בן ערך: מעין המתגבר. הוא היה אומר, אם יהיו כל חכמי ישראל בכף מאזנים ואליעזר בן הורקנוס בכף שנייה מכריע את כולם. אבא שאול אומר משמו, אם יהיו כל חכמי ישראל בכף מאזנים ואליעזר בן הורקנוס אף עמהם ואלעזר בן ערך בכף שניה מכריע את כלם.
אדם שכמותו של ריב"ז שלא היו לו אלא חמשה תלמידים, אי אפשר לאמרו אלא ודאי צדקו דברי רשב"ץ הביאם בעל מדרש שמואל כי לא מנה רק הגדולים שנמסרה להם הקבלה, אמנם רבים תלמידים אחרים היו לו, ונלע"ד כמו שדייק גם כן הרב הנ"ל בספרו מלת לו, ופירש שהיו לו להנאתו ולטובתו ע"ד ומתלמידי יותר מכלם, ואני הצעיר אומר שמלת לו ר"ל דומים אליו, ומצאתי ראיה לדברי מהא דאיתא בספרי פ' נצבים קא לך את יהושע בן מן גברתן כמותך, א"כ חמשה תלמידי' היו לו לריב"ז ר"ל שהיו גדולים ודומים אליו ומנינא למעוטי אחרים שהיו לו אבל לא היו דומים אליו ושמם בגדולה, ומי יאמר כן, הוא היה מונה שבחן כי הוא ידע מה טיבן ומעשיהן, ולכן התחיל אליעזר בן הורקנוס בור סוד שאינו מאבד טפה שיובן עם מאי דאיתא בפרקי ר"א פ"ב שאמר לו ריב"ז אמור לנו דבר א' מן התורה א"ל ר' אמשול לך משל לה"ד לבור הזה שאינו יכול להוציא מים יותר ממה שהיה מוציא כך אני איני יכול לומר דברי תורה יתר ממה שקבלתי ממך א"ל אמשול לך משל למעין זה שהוא נובע ומוציא מים ויש בכחו להוציא מים יתר ממה שהוא מכניס כך אתה יכול לומר דברי תורה יתר ממה שקבלו מסיני וכו' הנה שר"א המשיל עצמו לבור, לפי שבור הם מים מכונסין לרמוז שאינו יכול להוסיף על מה שאמר לו רבו, ונראה שצריך לגרוס שאינו יכול להוציא מים יותר ממה שהיה מכניס וטעות סופר הוא לגרוס ממה שהיה מוציא שכן א"ל ריב"ז ויש בכחו להוציא מים יתר ממה שהוא מכניס ודוק, וראה ענותנותו של ריב"ז שאע"פ שא"ל ר"א איני יכול לומר דברי תורה יתר ממה שקבלתי ממך, השיבו ריב"ז כך אתה יכול לומר ד"ת יתר ממה שקבלו בסיני שנראה שצריך לומר ממה שקבלת בסיני כי נודע שכל מה שתלמיד ותיק עתיד לחדש בתורה כבר קבלו מסיני, הנה כי כן לעומת זה קראו ריב"ז בור סוד שאינו מאבד טיפה כי כשם שהוא המשיל עצמו לבור כך רצה ריב"ז לומר כן האמנם לא שיהיה כבור שאינו יכול להוציא אלא מה שהוא מכניס, אלא לשבח כבור סוד שאינו מאבד טפה, וראיה לדברי ממאי דגרסי' בפ' הישן שאמר ר"א לא אמרתי דבר שלא שמעתי מפי רבי לעולם ועל כן אמר לריב"ז איני יכול לומר ד"ת יתר ממה שקבלתי ממך, וגם משם ראיה שהיה דומה לריב"ז שכן אמרו שם אמרו עליו על ריב"ז מימיו לא שח שיחת חולין וכו' ולא מצאו אדם יושב ודומם אלא יושב ושונה וזהו הטעם שאמר ריב"ז אם למדת תורה הרבה וכו' ועוד שם ולא אמר דבר שלא שמע מפי רבו לעולם וכו' וכן היה ר"א תלמידו נוהג אחריו ע"כ, הרי שלכך אמר חמשה תלמידים היו לו ללמדנו שהיו דומים לו, כי ילמד סתום מן המפורש, יהושע בן חנניה אשרי יולדתו קשה דמה שבח הוא לו לר' יהושע שאין זה אלא שבח לאמו, אמנם יובן עם מ"ש בילקוט פ' וישלח יזכר עון אבותיו וכו' רבקה מתה והוציאו מטתה בלילה, אמרו מאן ניפוק קמה יצחק כהו עיניו, יעקב בבית לבן יפוק רשיעא קמה דיימרון לייטון ביזיא דהכדין אייניקו וכו', לכן באמור אשרי יולדתו מכאן נודע שר' יהושע היה צדיק וכבר הורה זקן שקנה חכמה הרב ז"ל על שם שהיא גרמה לו שיהא חכם וכו' ע"ש יוסי הכהן חסיד שעושה לפנים משורת הדין כך פירש הר"ב והוא חסיד הנאמר בכל מקום, אך קשה שאמר אח"כ שמעון בן נתנאל ירא חטא ונראה שכל אחד מוסיף על חבירו בשבח וכמ"ש בעל מ' שמואל בשם הר"י בן שושן ז"ל כי המאוחר מחבירו היה בו השבח שבראשון ונוסף עליו השבח שנשתבח הוא בו וכו' וא"כ למה לא הקדים ירא חטא לחסיד שכן שנינו בפ"ט דסוטה יראת חטא מביאה לידי חסידות, ועוד מה שבח הוא זה להיות ירא חטא, כי גם עם הארץ יכול להיות ירא חטא כמו ששנינו לעיל אין בור ירא חטא אבל עם הארץ יכול להיות ירא חטא, אמנם הרב ז"ל פתח לי אזן במה שפירש ז"ל ירא חטא מחמיר על עצמו ואוסר עליו דברים המותרים מיראתו שמא יבא לידי חטא א"כ יוסי הכהן חסיד שעושה לפנים משורת הדין בדברים שעל פי הדין יש פנים לכאן ולכאן כמו בדבר שיש מחלוקת בין החכמים והוא מחמיר על עצמו לצאת ידי כלם כמו שאמרו ביחזקאל שלא אכל מבהמה טהורה בה חכם וכיוצא אך ר"ש ירא חטא שקיים בעצמו קדש עצמך במותר לך להרחיק עצמו מן העבירה וזה דבר גדול לאסור עליו דברים המותרים מיראתו שמא יבא לידי חטא אלעזר בן ערך מעין המתגבר שהיה בגדר מש"ה תן לחכם ויחכם עוד שאחרי שלמד עם רבו היה מוסיף חכמה על חכמתו, והנה אחרי שהודיענו את כל אלה אמר ריב"ז אם יהיו כל חכמי ישראל בכף מאזנים ואליעזר בן הורקנוס בכף שניה מכריע את כלם הרי זה  מורה באצבע כי גדול כחו של ר"א במה ששיבחו בור סוד שאינו מאבד טפה, כך היה לו כח הזכרון ובקיאות גדול ממה שלא הניח דבר שלא למד מרבו, אך ר"א בן ערך מדה אחרת היתה בו מכח התגברות שכלו שהיה מעין המתגבר משלו כמבין דבר מתוך דבר והוא מה שאמר אבא שאול משמו של ריב"ז אם יהיו כל חכמי ישראל בכף מאזנים ואליעזר בן הורקנוס אף עמהם בענין החריפות והפלפול היה רבי אלעזר בן ערך מכריע את כלם כי לו לבדו יאתה שבח ותהלה להבין דבר לאשורו כי מתוך הויכוח והפלפול יתברר האמת והיא שעמדה לו להגדיל שבחו יותר מכלם.


^ משנה יא.
@ אמר להם: צאו וראו איזוהי דרך טובה שידבק בה האדם. רבי אליעזר אומר: עין טובה. רבי יהושע אומר: חבר טוב. רבי יוסי אומר: שכן טוב. רבי שמעון אומר: הרואה את הנולד. רבי אלעזר אומר: לב טוב. אמר להם, רואה אני את דברי אלעזר בן ערך מדבריכם, שבכלל דבריו דבריכם. אמר להם צאו וראו איזוהי דרך רעה שיתרחק ממנה האדם. רבי אליעזר אומר: עין רעה. רבי יהושע אומר: חבר רע. רבי יוסי אומר: שכן רע. רבי שמעון אומר: הלוה ואינו משלם, אחד הלוה מן האדם כלוה מן המקום ברוך הוא, שנאמר (תהלים לז): לוה רשע ולא ישלם וצדיק חונן ונותן. רבי אלעזר אומר: לב רע. אמר להם, רואה אני את דברי אלעזר בן ערך מדבריכם, שבכלל דבריו דבריכם.
מבלי שנאריך בקושיות שכבר קדמונו המפרשים ז"ל, נבוא אל הענין כי אחרי שריב"ז שיבח את תלמידיו כל א' לפי מה שהוא הכיר בו, מדה בחבל נחלתו, רצה לבחון אם מחזיקים בטובתם ובמדת ישרם, ולכן אמר לכל צאו וראו על-דרך (בראשית טו, ה): ויוצא אותו החוצה. שפירשו רז"ל צא מאצטגנינות שלך. כלומר מדעתך שאתה יודע שאין אתה מוליד, כך רבי אליעזר אמר לתלמידיו צאו מן הסברא שלכם וראו בעניני האדם איזוהי דרך טובה שצריך שידבק בה תמיד יאחז אותה ולא ירפנה, כי מן הפחיתות שתמצאו באנשים תכירו ותדעו איזוהי דרך ישכון אור מי שרוצה להתרחק מהכיעור ולהיות טוב לשמים ולבריות, וכל א' השיב כפי מדתו, ר"א אומר עין טובה, הנה מצינו בפרק ד' דבבא מציעא במחלוקת ר"א וחכמים בתנורו של עכנאי שנמנו עליו ובירכוהו, תנא אך&nbsp;<a href="#footnote-70" id="noteref-70" title="ס"א אף.">[70]</a> גדול היה באותו היום, שבכל מקום שנתן בו עיניו רבי אליעזר נשרף וכו'. ועוד בפרק-קמא דחגיגה מעשה ברבי יוסי בן דורמסקית שהלך להקביל את פני רבי אליעזר בלוד, אמר-לו מה חידוש היה היום בבית המדרש, אמר-לו נמנו וגמרו עמון ומואב מעשרין מעשר עני בשביעית, אמר-לו יוסי פשוט ידיך וקבל את עיניך וכו' ע"ש. הרי שרבי-אליעזר כשהיה כועס ונותן עיניו בדבר היה מזיק הרבה, ולכן אמר שצריך שידבק האדם בעין טובה כדי שלא תבא תקלה על ידו, רבי יהושע אומר חבר טוב, הנה זה הוא רבי יהושע בר פלוגתיה דרבן גמליאל כמו-שכתוב בפרק תפילת השחר שציערו רבן גמליאל ועל זה העבירוהו מנשיאותו כמו-שכתוב שם בארוכה, לכן אמר רבי יהושע שהאדם צריך שיקנה לו חבר טוב כדי לראות טובה עמו ולא כרבן-גמליאל שגמלהו רעה, רבי יוסי אומר שכן טוב שהוא יותר מחבר טוב לפי שהשכן הוא תמיד אצלו, וכמו-שכתוב לעיל פרק א' על משנת הרחק משכן רע ע"ש. ומשם נלמוד שהשכן טוב הוא טוב לו ולחונים בצלו שילמדו ממעשיו, רבי שמעון אומר הרואה את הנולד, כי לא למראה עיניו ישפוט האדם רק צריך שיבחון בשכלו מה שישתלשל מהדבר שהוא רוצה לעשות, אם לטוב אם למוטב, כי יש דבר שיאמר ראה זה טוב הוא וכשיבחין את המשתלשל ממנו אינו כן, כהא דגרסינן בפרק-קמא דחגיגה (קהלת יב, יד): כי את כל מעשה האלקים יביא במשפט על כל נעלם אם טוב ואם רע. מאי אם טוב ואם רע, אמר רבי ינאי זה הנותן צדקה לעני בפרהסיא, כי הא דרבי ינאי חזייה לההוא גברא דיהיב זוזא לעני בפרהסיא, אמר-ליה מוטב דלא יהבת ליה דהשתא דיהבת ליה אכספתיה. דבי רבי שילא אמרי זה הנותן לאשה צדקה בסתר דקא מייתי לה לידי חשדא, רב אמר זה המשגר בשר לאשתו שאינו מחותך בערבי שבתות. הנך רואה את כל אלה שאם אינו רואה את הנולד חושב לעשות מצוה ועושה עבירה, ורבי אלעזר אמר לב טוב כי בו כלולים כל מדות טובות, כיון שהוא הנותן כח בכל איברי הגוף והוא מחיה את כולם, אמר להם צאו וראו איזוהי דרך רעה שיתרחק ממנה האדם, הנה לא שוה לו לריב"ז לומר שידיעת ההפכים א' ואם הדרך הטובה שידבק בה האדם היא עין טובה וכו' העין רעה היא ההפך וכן כולם, שהרי כתב הר"ב שלא כל מה שהוא טוב יהיה הפכו רע, לפיכך הוצרך לשאול איזו היא דרך רעה וכו'. האמנם עדין יקשה שהרי הם אמרו כן כל אחד להפכו, ואם אינו כן מה נאמר ומה נדבר, אשר על כן נלע"ד שהוצרך ריב"ז לשאול להם כן, לפי שהייתי אומר שאלו המדות שהזכירו אינם נקראים דרך רע, כי הנה לדרך זו הלכנו שרבי-אליעזר אמר עין טובה להזהיר על מה שנאמר עליו שבכל מקום שנתן עיניו לרעה היה ניזוק, היינו אומרים שאין רע בזה אחר שעשה כן להעניש הרשעים, לכן אמר שיתרחק האדם מזה, כי אין להשתמש בזה כיון שהיא מדה רעה להכניס עין רעה בחבירו, וכן רבי יהושע אומר חבר רע, שלא נאמר הלא טוב להתחבר לרשע להחזירו בתשובה וכן בשכן רע, לכן הוצרך ריב"ז לשאול כן, והם השיבו כי באמת צריך להתרחק מזה כי חמירא סכנתא, שמא בהתחברו לרשע ילמוד ממעשיו וכן בשכן רע, רבי שמעון אומר הלוה ואינו משלם, לא יכול רבי-שמעון לומר מי שאינו רואה את הנולד, שהרי אין הב"ה דן את האדם אלא לפי מעשיו של אותה שעה, ואם-כן אם הוא עושה מעשה טוב ואינו רואה את הנולד, לא דרך רעה היא זו, לכן אמר הלוה ואינו משלם שהוא גם-כן אינו רואה את הנולד כי אם לא ישלם לא ימצא מי שילונו כמו-שכתב הר"ב, רבי-אלעזר אמר לב רע, כי מי שלבו רע ובקרבו ישים ארבו, אין תקוה להינצל ממנו, ובו תלויים כל מדות רעות שצריך להזהר מהן, ולכן שיבח רבן יוחנן בן זכאי את דברי רבי אלעזר בן ערך יותר מכולם לפי שכולם תלויים בו כמו-שכתוב (משלי כג, כו): תנה בני לבך לי וכו'.

^ משנה יב.
@ הם אמרו שלשה דברים. רבי אליעזר אומר: יהי כבוד חבירך חביב עליך כשלך ואל תהי נוח לכעוס, ושוב יום אחד לפני מיתתך. והוי מתחמם כנגד אורן של חכמים והוי זהיר בגחלתן שלא תכוה שנשיכתן נשיכת שועל, ועקיצתן עקיצת עקרב ולחישתן לחישת שרף וכל דבריהם כגחלי אש.
לפי שעד כאן היה ריב"ז המדבר צאו וראו וכו'. הוצרך לומר הם אמרו, כלומר מעצמם מבלי רבם, כל אחד אמר שלשה דברים, אמנם הראשון שבהם דהיינו רבי אליעזר נראה שאמר יותר מג' דברים, ולכן פירש הר"ב וכן היא שיטת רש"י ז"ל, כי יהי כבוד חבירך חביב עליך כשלך ואל תהי נוח לכעוס הוא דיבור אחד, ושוב יום א' לפני מיתתך הרי שתים, והשלישי הוי מתחמם וכו'. אך צריך להבין למה האריך כל כך בדמויים נשיכת שועל עקיצק עקרב ולחישת שרף, ולא די זה אלא שחזר לומר וכל דבריהם כגחלי אש, שדי בזה מבלי שיאריך בדמויים הנ"ל, אמנם יובן הכל עם מאי דגרסינן בפרק ד' דמציעא תנן התם חתכו חוליות וכו', וזה הוא תנורו של עכנאי, מאי עכנאי שהקישו דברים כעכנא זו וטימאוהו, תנא באותו היום השיב ר"א כל תשובות שבעולם ולא קבלו הימנו, אמר להם אם הלכה כמותי חרוב זה יוכיח נעקר חרוב ממקומו מאה אמה ואמרי לה ת' אמה אמרו לו אין מביאין ראיה מן החרוב חזר ואמר להם אם הלכה כמותי אמת המים יוכיחו חזרו אמת המים לאחוריהן, א"ל אין מביאין ראיה מאמת המים חזר ואמר אם הלכה כמותי כותלי בית המדרש יוכיחו, הטו כותלי בה"מ ליפול גער בהם ר' יהושע וכו' חזר וא"ל אם הלכה כמותי מן השמים יוכיחו, יצתה בת קול ואמרה מה לכם אצל ר"א שהלכה כמותו בכל מקום עמד ר' יהושע על רגליו ואמר לא בשמים היא וכו', הנה אלה דרכי התורה פרד"ס שמכלם הביא ר"א ראיה לדבריו ולא קבלו ממנו מפני הכתוב שבתורה אחרי רבים להטות, ותחלה הביא מהחרוב שאמרו עליו בבכורות פ"א חרוב זה משעת נטיעתו עד שעת גמר פריו ע' שנה והם שבעים פנים לתורה שבפשט, וכנגד הרמז אמת המים תוכיח שהמים הם הרמז שערב לאדם כמים הללו הוי כל צמא לכו למים, וכנגד הדרש כותלי בה"מ יוכיחו, ואח"כ כנגד הסוד יצתה בת קול מן השמים שכן מסודו' התורה נעשים שמים חדשים כנז' בזהר פ' בראשית ה' א' ע"ש, והנה איתא עוד שם שנמנו עליו וברכוהו, ותנא אך גדול היה באותו היום וכו' ז"ש ר"א יהי כבוד חבירך חביב עליך כשלך כלפי חביריו שלא נהגו בו כבוד ובירכוהו וגרמו לו שכעם ולקה העולם כנזכר שם ולכן הכל דבור אחד יהי כבוד חבירך וכו' ובזה ואל תהי נוח לכעוס שאילו נזהרו בכבודו ולא בירכוהו לא היה כועס, זהו דבור א' וכלפי מ"ש בסנהדרין פ"ז תניא כשחלה ר"א נכנסו ר"ע וחביריו לבקרו וכו' כיון שראו חכמים שדעתו מיושבת עליו נכנסו וישבו לפניו מרחוק ד' אמות א"ל למה באתם א"ל ללמוד תורה באנו וכו' עמד רבי יהושע על רגליו ואמר הותר הנדר הותר הנדר ואין ספק שזה היה בשביל שחזר בו ולכן אמר ר"א ושוב יום א' לפני מיתתך הרי דבור שני, והוי מתחמם כנגד אורן של תכמים דהיינו התורה, אמנם והוי זהיר בגחלתן שלא תכוה דהיינו שלא תבא לידי מחלוקת כמו שבא לידו, שנשיכתן וכו' איתא שם זלגו עיניו דמעות לקה העולם שליש בזתים ושליש בחטים ושליש בשעורים כי הם הדברים ההכרחיים לחיות האדם, וזה כי בברכם אותו לא היו יכולים לילך אצלו ללמוד תורה, ולקה העולם שלא למדו ממנו, ושליש בזתים הוא רמז לסוד כי כשם שהשמן הבא מזתים הוא עולה על כל המשקין כך הסוד עולה על כל דרכי התורה וידענו כי ר"א היה עוסק במעשה מרכבה, והחטים רמז להלכות ודינים הכל צריכין למארי חיטייא, והשעורים רמז למדות ומוסרים שהיה מלמד לבני אדם דעת לשער עד היכן יתנהגו בדרך ארץ, ועוד החטים הם החכמים שהיו לומדים בתורה ולמדים ממנו כי חטה גי' כ"ב אותיות התורה והשעורים הם עמי הארצות שגם הם היו נהנים ממנו, כי השעורה היא מאכל בהמה שהם ע"ה, וי"א אף בצק שבידי אשה טפח רמז כי כל מה שלמדו הימנו נתקלקל בידם כיון שלא היו יכולים ללמוד עמו משם ואילך, וכנגד שבירכוהו בנדוי חרם שמתא לכן אמר שנשיכתן נשיכת שועל כנגד הנדוי שהוא מועט כי אף שהשועל נשיכתו קשה מפני ששיניו דקות ועקושות עם כל זה אינו מטיל ארס ועקיצתן עקיצת עקרב כנגד החרם שהוא יותר חמור, ולחישתן לחישת שרף היא השמתא שם מיתה, שמלפפתו עד המיתה, וכל דבריהם כגחלי אש היא הנזיפה וכל שכן קללת חכם שעל חינם היא באה, ועל כן יש להזהר מהם.

^ משנה יג.
@ רבי יהושע אומר: עין הרע ויצר הרע ושנאת הבריות, מוציאין את האדם מן העולם.
שלשה היו באותה עצה של החטא הקדום, הנחש והאשה והאדם, והנה הנחש קנא באדם על גדלותו וכמ"ש בארוכה בפרקי רבי אליעזר פ' י"ג ע"ש. ונתן עין הרע בבוראו. כמ"ש שם ז"ל: אמר לה אין ציווי זה אלא עין רעה, שבשעה שאתם אוכלין ממנו תהיו כאלקים, מה הוא בורא עולמות אף אתם וכו', והאשה נתפתתה מיצר הרע ושמעה בקולו ותרא האשה וכו'. והאדם הביא עליו שנאת הבריות שהביא מיתה לכל העולם. ולכן שפיר קאמר רבי יהושע ששלש אלה מוציאין את האדם מן העולם, דהינו אדם הראשון, וה"את" מרבה כל באי עולם שיצאו מחלציו, שעל כלם נקנסה מיתה, ולכן האיש החפץ חיים ירחק מהם.

^ משנה יד.
@ רבי יוסי אומר: יהי ממון חבירך חביב עליך כשלך. והתקן עצמך ללמוד תורה שאינה ירושה לך וכל מעשיך יהיו לשם שמים.
כבר קדמונו בעל מדרש שמואל בשם החסיד ז"ל, כי ר"א אמר ואל תהי נוח לכעוס, נמשך ממ"ש עין רעה שצריך להתרחק ממנה או עין טובה שצריך להדבק בה, ועל דרך זה אני מפרש מ"ש ר' יהושע עין הרע וכו' כנגד חבר רע שהזכיר כי מי שהוא רע בטבעו יזיק בעינו וגם יפתה את חבירו על דרך לא טוב וישנאהו כמ"ש החכם הוקר רגלך מבית רעך וכו' וזהו דוקא בחבר רע כי בחבר טוב לא יקוץ בו אדרבא, מתוך חברתו יוסיף בו אהבה, וכן נלע"ד שר' יוסי אומר שכן טוב שצריך לידבק בו על זה הזהיר יהי ממון חבירך חביב עליך כשלך, שאם תראה בבית שכנך שגונבים ממונו או בני ביתו שמפזרים יותר מדאי תקנא על  הדבר ותשתדל להודיע לשכנך, כדי שימצא תרופה למכתו ואפי' בשכן רע צריך שממונו יהא חביב עליך כשלך ואל תאמר כיון שהוא רע לא אחוב בנזקו, כי אין הדבר כן רק לעולם יהי ממון חבירך חביב עליך כשלך, כי  כשם שהטבע נותן שאין אדם יכול לסבול נזקי ממונו כך יהי ממון חבירך חביב עליך כשלך, ונלע"ד לדייק כשלך שרצה לומר כן כלפי מ"ש בפ' הרואה תניא ר"א הגדול אומר אם נאמר בכל נפשך למה נאמר בכל מאודך ואם נאמר בכל מאודך למה נאמר בכל נפשך, לומר לך אם יש לך אדם שגופו חביב עליו מממונו לכך נאמר בכל נפשך, ואם יש לך אדם שממונו חביב עליו מגופו לכך נאמר בכל מאודך, אף כאן יהי ממון חבירך חביב עליך כשלך ר"ל שאם ממונך חביב עליך מגופך כך יהי ממון חבירך חביב עליך יותר מגופך ואם גופך חביב עליך מממונך כך חייך יהיו חביבי' לך יותר מממון חבירך, ואתא לאשמועינן מאי דגרסי' בסנהדרין פ"א הובא בילקוט פ' משפטים אם במחתרת ימצא הגנב והוכה ומת, הוכה בכל אדם ומת בכל מיתה שיכול להמיתו אצטריך סד"א בעל הבית דקים ליה דאין אדם מעמיד עצמו על ממונו, אבל אחר לא קמ"ל רודף הוא ואפילו אחר עכ"ל, אף כאן יהי ממון חבירך חביב עליך כשלך, דהיינו שאם בא גנב לגנוב ממון חבירך ומצאת אותו במחתרת אתה יכול להורגו מפני שבזה אתה מציל אותו ממיתה ג"כ, כי ודאי על מנת כך בא להרוג לב"ה, חזקה אין אדם מעמיד עצמו על ממונו וכו', ובזה מדוייק חביב עליך, דהיינו כל גופך ממש שהבא להרגך השכם להרגו, כן יהא תביב גופו של חבירך כגופך, והתקן עצמך ללמוד תורה פ' הר"ב שלא תאמר הואיל ואבי חכם ואבי אבא חכם תורה חוזרת לאכסניא שלה וכו', דייק בלשונו לומר אבי ואבי אבא, דא"כ אינן אלא שני דורות קודם לו אבל כשהוא ת"ח ובנו ת"ח ובן בנו ת"ח תורה חוזרת לאכסניא שלה, כמ"ש לא ימושו מפיך וכו', ז"ש רבי יוסי והתקן עצמך ללמוד תורה שאינה ירושה לך, ר"ל כשאינה ירושה לך כי כשהיא ירושה לך אין צריך כל כך תקון כי ממילא תורה חוזרת לאכסניא שלה, וכ"ש לפי' רש"י אל תאמר הואיל ואבא חכם אף אני אהיה כמו כן בלי שום טורח ע"כ ששפיר קאמר הואיל ואבא חכם שאינו אלא דור א' לאפוקי בזמן שיש ג' דורות חכמים, שבזה לא דבר ר' יוסי שאינו חולק על ת' ז"ל הנ"ל, וכל מעשיך יהיו לש"ש דייק וכל מעשיך דהיינו מעשי הגוף כאכילה ושתיה ושינה ודומיהם שאף הם יהיו לש"ש לעשות רצונו ית' לא להנאת גופו וגם יאמר לשם שמים ע"ד שאז"ל בפ' חלק יקרא אל השמים מעל זו הנשמה שלא תהיה כונתו אלא לקיים נשמתו בגופו לעבוד עבודתו ית'.

^ משנה טו.
@ רבי שמעון אומר: הוי זהיר בקריאת שמע ובתפילה. וכשאתה מתפלל אל תעש תפלתך קבע אלא רחמים ותחנונים לפני המקום, שנאמר (יואל ב) כי חנון ורחום הוא ארך אפים ורב חסד וניחם על הרעה. ואל תהי רשע בפני עצמך.
צריכין אנו למודעי מאי זהירות היא זו, ועוד קשה אמרו וכשאתה מתפלל שהוא מיותר, דהיל"ל ואל תעש תפילתך קבע וכו' ועוד מהו ואל תהי רשע בפני עצמך, ולהבין זה צריך להקדים מ' ז"ל בפ' קמא דברכות ז"ל א"ר חלבו לעולם יזהר אדם בתפלת המנחה שהרי אליהו לא נענה אלא בתפלת המנחה וכו' ר' נתן אומר אף בתפלת ערבית שנאמר תכון תפלתי וכו' רב נחמן בר יצחק אמר אף בתפלת שחרית שנאמר בוקר תשמע קולי, וצריך לדקדק מה כונתו של ר' חלבו לעולם יזהר אדם בתפלת המנחה מאי לעולם ולמה בתפלת המנחה יותר משאר תפלות, ועוד מה הכרח הוא זה שהרי אליהו לא נענה אלא בתפלת המנחה, דלעולם אימא לך שלא נענה קודם לפי שלא הגיע זמן הקרבת פרו אלא בתפלת המנחה, ועוד מה ראה ר' נתן לומר אף בתפלת ערבית כי הראיה שהביא מפסוק תכון תפלתי וכו', מדברת בתפלת המנחה, ולרב נחמן בר יצחק יקשה אף בתפלת שחרית דמהיכא תיתי שלא ליזהר בה כיון שהיא הראשונה, אמנם ידענו מ"ש ז"ל אין הב"ה מואס תפלתן של רבים ושעל כן אין ראוי להתפלל ביחיד, והנה בטור או"ח סי' רל"ב כתב וז"ל לעולם יזהר אדם בתפלת המנחה וכו' והטעם מפני שתפלת השחר זמנה ידוע בקומו ממטתו יתפלל מיד קודם שיהא טרוד בעסקיו וכן של ערב בלילה זמנה ידוע בבואו לביתו והוא פנוי מעסקיו אבל של מנחה שהיא באמצע היום בעוד שהוא טרוד בעסקיו, צריך לשום אותה אל לבו ולפנות מכל עסקיו ולהתפלל אותה וכו' דברים נאים למי שאמרם, אך להיות שמפני שהוא טרוד בעסקיו אי אפשר לו להתפלל בצבור כי אם בביתו ביחיד ובשביל זה הייתי יכול לומר כיון שמי שלא התפלל מנחה מתפלל ערבית שתים כנזכר בטור א"ח סי' ק"ח שיותר טוב להמתין עד הערב כדי להתפלל עם הצבור ויתפלל ערבית שתים, לכן אמר ר' חלבו לעולם יזהר אדם, כלומר אפילו אדם יחיד שאינו יכול להתפלל בצבור יזהר בתפלת המנחה לתתפלל אותה בעונתה, שהרי אליהו שהיה יחיד לא נענה אלא בתפלת המנחה, וזה כי מתחלה אמר אליהו ויתנו לנו שנים פרים ויבחרו להם הפר הא' וינתחוהו וכו' ואני אעשה את הפר האחד וכו' וקראתם בשם אלקיכם ואני אקרא בשם ה' וכו'. שמכאן נראה שיעשו שניהם יחד, ואח"כ חזר בו ואמר בחרו לכם הפר האחד ועשו ראשונה וכו' ויהי בצהרים ויהתל בהם אליהו ויהי כעבור הצהרים ויתנבאו עד לעלות המנחה וכו'. גם כאן יקשה למה בצהרים לא עשה את פרו ובנה המזבח אלא שהמתין עד לעלות המנחה, ועוד ראיה שאחרי שבנה המזבח ויעש תעלה סביב למזבח ויערוך את העצים וינתח את הפר. כתוב ויהי בעלות המנחה ויגש אליהו הנביא ויאמר וכו'. נראה מכל אלו שהמתין אליהו בכוונת מכוון לפי שידע שלא יענה עד תפלת המנחה, וראה ראיה נכונה לדברינו ממה-שאמר רבי חלבו ויגש אליהו הנביא ויאמר ענני ה' ענני. ענני שתרד אש מן השמים, וענני שלא יאמרו כשפים הם. דקשה מאי שייטיה דפסוק ענני בכאן, שהרי הכתוב אומר ה' אלקי אברהם וכו' היום יודע וכו' ואח"כ ענני וכו'. ולמה רבי חלבו הביא פסוק זה לדרוש בו בכאן שאין לו שחר, אמנם בא להכריח מה-שכתוב לעולם יהא אדם זהיר. שרוצה-לומר אפילו יחיד יתפלל מנחה בעונתה, שהרי אליהו לא נענה אלא בתפילת המנחה, והראיה שהיה יחיד שאמר ענני ה' ענני. בלשון יחיד, וכדי שלא נפרש כמו דאיתא בירושלמי פרק ב' דתענית ענני בזכותי ענני בזכות תלמידי, רצה רבי חלבו לפרש שהכפל הוא ענני שתרד אש מן השמים וענני שלא יאמרו כשפים הם, דלעולם אימא לך שהיה יחיד שכן אמר ואני נותרתי נביא לה' לבדי, והכפל לא ידרש ענני בזכותי ענני בזכות תלמידי שהם רבים, כי אין הדבר כן רק ענני שתרד אש וכו'. רבי נתן אומר אף בתפלת ערבית, דסלקא דעתך-אמינא כיון שהיא רשות כמו-שכתוב בכל מקום תפילת ערבית רשות, שאינה צריכה זהירות כל כך, לכן אמר רבי נתן שיהא זהיר אף בתפילת ערבית. והביא ראיה מפסוק תכון תפילתי קטרת לפניך. שפירש הרד"ק ז"ל תכון תפלתי כקטרת. כי הגם שאין מקטירין קטרת בערב, תכון תפלת ערבית כקטרת, האמנם עדין יקשה מ"ש משאת כפי מנחת ערב. שהרי אין נשיאות כפים במנחה כדגרסינן בפרק ד' דתענית משום שכרות, ואפילו בתענית גזרו בה רבנן, אך שם איתא ז"ל: והאידנא מאי-טעמא פרשי כהני ידייהו במנחתא דתעניתא, כיון דבסמוך לשקיעת החמה קא פרשי כתפילת נעילה דמיא. זהו בכיוון משאת כפי מנחת ערב, דהיינו כשמתפללין מנחה סמוך לשקיעת החמה, דהיינו ערב אז יש נשיאות כפים, ואמנם רבי נתן הביא ראיה מזה הפסוק לתפילת ערבית, לפי שאם בתפילת המנחה משתעי, מאי תכון תפלתי קטרת. שהרי במנחה יש קטרת של בין הערבים, לכן פירש על תפלת ערבית שתכון כקטרת הגם שאין שם קטרת, רב נחמן בר יצחק אמר אף בתפלת שחרית, דהוה אמינא כיון שיש לה תשלומין במנחה שהוא באותו יום עצמו, מה שאין כן במנחה שאין לה תשלומין באותו יום רק בערבית שהיא יום אחר. ואם-כן יכול להמתין להתפלל מנחה שתים כדי להתפלל בציבור, לכן הזהיר שגם בתפילת שחרית יתפלל בעונתה מדכתיב ה' בקר תשמע קולי. שהוא בזמן החסד מה שאין כן בשעת המנחה ששולט הדין, הרי אלה שלשה זמנים הראויים להתפלל כדי להכניע כח הע"א, שהרי במנחה אז הוא כח השמש שמתחיל בצהרים עד שהיום נוטה לערוב, ולכן נתקנה תפילת המנחה באותו זמן להורות כי ה' הוא האלקים והוא ברא השמים וכל צבאם, ובזמן תפילת ערבית מתחיל הירח להאיר וכנגד אלו היו הבעל והאשרה, כי הבעל הוא השמש והאשרה הירח כמו-שכתוב בזהר פ' בראשית מ"ט א' ע"ש. ותפילת שחרית להתיש כח ע"א שהיו עובדין לאלקא דמרגלא דנהיר שיוצא קודם הנץ החמה כנזכר בזהר פרשת תשא קפ"ח א' ע"ש. ועליהם אמר המשורר סי' נ"ה ערב ובקר וצהרים אשיחה ואהמה. שיש שתי תפילות שחרית ומנחה, שתחילה אשיחה בלחש ואח"כ ואהמה בקול בחזרת התפילה, אך בערבית שאין שם אלא תפילת לחש וישמע קולי. אי-נמי אשיחה בערבית בלחש ואהמה בשחרית שיש שם חזרה בקול, וישמע קולי במנחה שגם שם יש חזרה בקול, על כל אלה אמר רבי-שמעון הוי זהיר בקריאת שמע ובתפילה, היינו להתפלל בעונתם, ויש כאן ג' הכנות שכולן צריכות לתפילה, הכנת הזמן והוא מה-שכתוב הוי זהיר בקריאת-שמע ובתפילה, הכנת האדם וכשאתה מתפלל וכו'. כי הנה איתא בפרק מי שמתו, אמר רבי יוחנן הלואי שיתפלל אדם כל היום כולו. ופירש הרי"ף דדוקא ביחיד, וכמו שהיחיד מתנדב קרבן נדבה כך יכול להתפלל תפילת נדבה. ועיין בטור או"ח סי' ק"ז, בזה מדויק וכשאתה מתפלל, דהיינו ביחיד שאתה רוצה להתפלל תפילת נדבה כנגד קרבנות נדבה, אל תעש תפלתך קבע וכו'. והוא מה שכתוב שם בשם תשובת הראש ז"ל: שיש לאדם ליזהר שלא יתפלל נדבה בלי חידוש, וגם צריך שיהא מכיר את עצמו זריז וזהיר ואמיד בדעתו שיוכל לכווין בתפילתו מראש ועד סוף. זהו-שכתוב אל תעש תפלתך קבע. דהיינו להתפלל התפילה הקבועה בלא חידוש, רק רחמים ותחנונים לחדש בכל ברכה וברכה. עוד יאמר אל תעש תפילתך קבע וכו'. דאיתא בפרק הרואה אמר רב יהודה שלשה דברים מאריכין ימיו של אדם המאריך בתפילתו וכו', והמאריך בתפילתו מעליותא היא, והא אמר רבי חייא בר אבא כל המאריך בתפילתו ומעיין בה, סוף בא לידי כאב לב. הא לא-קשיא התם דמאריך ומעיין, הכא דמאריך ולא מעיין, והיכי עביד מפיש ברחמי. בזה מובן אל תעש תפילתך קבע לומר שראוי שהב"ה יעשה בקשתך אלא רחמים וכו'. דהיינו מפיש ברחמי, שנאמר כי חנון ורחום הוא וכו'. זהו פסוק ביואל ב', אבל אין לגרוס כי אל חנון וכו'. דפסוק זה הוא ביונה (ד, ב): כי אתה אל חנון ורחום וכו'. עוד צריך הכנת המקום, ועל זה אמר ואל תהי רשע בפני עצמך. דהיינו מה-שכתוב בפרק-קמא דברכות אין תפילתו של אדם נשמעת אלא בבית הכנסת. דהיינו להתפלל בציבור, וכמו-שכתוב בזהר פ' ויחי רל"ד א' על-פסוק (תהילים קב, יח): פנה אל תפלת הערער. שכשמתפלל ביחיד אז מבקרין פנקסו ונמצא רשע, ולכן הזהיר שלא יתפלל יחידי וחוץ לבית-הכנסת שבזה ירשיעו אותו ולא תקובל תפילתו, והוא מה-שכתוב במשלי י"א שוחר טוב יבקש רצון. כי שם בפרק-קמא דברכות איתא ז"ל: אימתי עת רצון בשעה שהציבור מתפללין. ולהפך מזה ודורש רעה, שמתפלל ביחיד לא תקובל תפילתו, שהסטרא-אחרא שנקרא רעה מקטרג על תפילתו ותבואנו רעה, ואל יבטח על זכיותיו כי בוטח בעשרו הוא יפול וכו'. ונאה לרבי-שמעון לדרוש כן ולהזהיר על קריאת שמע ותפילה, לפי שהוא ירא חטא שמתיירא מן המקטרג שלא תקובל תפילתו, וגם זה שייך להרואה את הנולד, שיתבונן כי בהתפלל ביחיד יקטרגו עליו, וגם הלוה ואינו משלם, כי כשהב"ה עושה עמו טובה צריך להודות לו ולברכו, ואם אינו עושה כן הוא כפוי טובה, והרי הוא כלוה ואינו משלם, מה שאין כן כשמתפלל בכוונה ומודה לו מאד, שהקדוש ברוך הוא יעשה עמו טובה.

^ משנה טז.
@ רבי אלעזר אומר: הוי שקוד ללמוד תורה, ודע מה שתשיב לאפיקורוס. ודע לפני מי אתה עמל. ונאמן הוא בעל מלאכתך שישלם לך שכר פעלתך.
בסנהדרין פרק ד' ודע מה שתשיב לאפיקורוס. אמר רבי יוחנן לא-שנא אלא אפיקורוס גוי, אבל אפיקורוס ישראל כל-שכן דפקר טפי. ונלע"ד שזהו מה-שכתוב במזמור קל"ט הלא משנאיך ה' אשנא ובתקוממיך אתקוטט. כי על זה איתא בילקוט הלא משנאיך ה' אשנא אלו האפיקורוסים, וכן הוא בספרי פרשת האזינו אשיב נקם לצרי, אלו הגוים. ולמשנאי אשלם, אלו המינים, וכן הוא אומר הלא משנאיך ה' אשנא ע"כ. כי הנה בישראל כתוב לא תשנא את אחיך בלבבך. ודרשו רז"ל בעושה מעשה אחיך. ואם-כן האפיקורוסים שהם משנאי ה', שלא די שיש טינא בלבם אלא שהם משניאים אותו מאחרים, כי מושכים אחרים ברשתם, וזהו משנאיך ולא שונאיך, הנה כי כן זש"ה משנאיך ה'. שהם האפיקורוסים אשנא בלב אבל בפה איני מתקוטט עמהם, אך ובתקוממיך שהם הגוים דהיינו אפיקורוס גוי, שכן הקמים על ישראל קמים על השכינה, עמם אתקוטט, הותר לו להשיב להם תשובה ולהתקוטט עמהם, ולדרך זה נלע"ד לפרש שני כתובים המכחישין זה את זה במשלי כ"ו אל תען כסיל כאולתו וכו'. ענה כסיל כאולתו וכו'. שאע"פ שרז"ל בפרק במה מדליקין אמרו לא-קשיא הא במילי דאורייתא הא במילי דעלמא, שבעים פנים לתורה ומקום הניחו לנו לפי דרכנו, והוא זה אל תען כסיל כאולתו היינו אפיקורוס ישראל, ונתן טעם פן תשוה לו גם אתה, שמתוך שיודע רבונו ומתכוין למרוד בו, יפתה אותך למשכך ברשתו, אמנם לאפיקורוס גוי ענה כסיל כאולתו, כי לזה מצוה להשיב לו פן יהיה חכם בעיניו לעשות תורתנו פלסתר ח"ו, וכן כתוב במזמור ל"ט אמרתי אשמרה דרכי מחטוא בלשוני, היינו באפיקורוס גוי שצריך להשיבו אבל צריך לשמור דרכיו ולידע מה שישיב לו כדי שלא יבא לידי חטא, אמנם באפיקורוס ישראל אשמרה לפי מחסום, שלא להשיבו כלל וזהו בעוד רשע לנגדי, דהיינו ישראל רשע כי בזה נאלמתי דומיה, ובזה נבין כתוב הדר הוא במלכים ב' י"ח כשדיבר רבשקה לשלוחי חזקיהו קשות על ה' ועל משיחו, ושם נאמר והחרישו העם ולא ענו אותו דבר כי מצות המלך היא לאמר לא תענוהו. דקשה אריכות לשונו דהיל"ל ולא ענו אותו דבר כי כן ציוה המלך, אך הנה כתבו רש"י ורד"ק ז"ל כי רבשקה היה ישראל מומר. ולא ענו אותו דבר כי אפיקורוס ישראל אין להשיבו כי מצות המלך היא, דהיינו מצוה מדברי קבלה אל תען כסיל כאולתו לאמר לא תענוהו ודוק, ואחרי כל אלה נבא לביאור המשנה רא"א הוי שקוד ללמוד תורה ודע מה שתשיב לאפיקורוס. הרי דבר אחד, וידוייק מלת שקוד עם הא דאיתא התם אמר רבי יוחנן כל מקום שפיקרו המינים תשובתן בצדן, ז"ש הוי שקוד ללמוד תורה. כלומר כשתגיע למקום שיוכלו המינים לשקר, הוי שקוד ללמוד מה שכתוב אחריו ולא תזוז משם, כי בזה תדע מה שתשיב לאפיקורוס ולא תצטרך למצוא ממקום אחר. ועוד איתא שם אמר רב נחמן האי מאן דידע לאהדורי למיני כרב אידית ליהדר, ואי לא לא ליהדר. ז"ש ודע מה שתשיב לאפיקורוס, שאם אינך יודע השתיקה יפה מאד. הרי דבר א' שאמר רבי אלעזר כי כך נאה לו, מכוון למ"ש לב טוב, כי בהיות הלב מכוון כלפי מעלה, יכול להשיב לאפיקורוס, וצריך להרחיק עצתו מלב רע, דהיינו אפיקורוס ישראל שלא יאספהו במכמרתו, והשני ודע לפני מי אתה עומד. כי הנה כבר פירשנו לעיל בפרק א' במשנת אבטליון אומר חכמים הזהרו בדבריכם. מאמר רבי אבהו ואני אמרתי לריק יגעתי וכו'. כי להיות שהיה עוסק בתשובת המינים, היה מפחד שמא יצא מפיו דבר בלתי מתוקן, אכן משפטי את ה' ופעולתי את אלקי ע"ש. זהו-שאמר ר"א אחרי שהזהיר ודע מה שתשיב לאפיקירוס, שמא תאמר יצא שכרי בהפסדי באמור דברים אשר לא כן, על זה אמר ודע לפני מי אתה עמל, כי הקב"ה שהוא בוחן כליות ולב, יודע להבחין בין טוב לרע, אם כנים דבריך ועמלך לא ישוב ריקם, כי נאמן הוא בעל מלאכתך שציוך לעשות מלאכתו להגות בתורה יומם ולילה כי לכך נוצרת, שישלם לך שכר פעולתך, דהיינו ממש מה-שאמר רבי אבהו ופעולתי את אלקי. דהיינו לעשות שמים חדשים וארצות חדשות בחידושי תורה אשר יצאו מפיך.

^ משנה יז.
@ רבי טרפון אומר: היום קצר והמלאכה מרובה והפועלים עצלים והשכר הרבה ובעל הבית דוחק. הוא היה אומר: לא עליך המלאכה לגמור ולא אתה בן חורין ליבטל ממנה. אם למדת תורה הרבה נותנים לך שכר הרבה. ונאמן הוא בעל מלאכתך שישלם לך שכר פעלתך. ודע מתן שכרן של צדיקים לעתיד לבוא.
המאור הגדול הרמב"ם ז"ל כתב בספרו מורה הנבוכים חלק א' פרק ל"ד חמש סיבות המונעות לימוד האלוקיות, וז"ל: הסיבה הראשונה קושי הענין בעצמו ודקותו ועמקו, הב' קיצור דעות האנשים כולם בתחלתם, הג' אורך ההצעות, כי לאדם בטבעו תאוה לבקשת התכליות והרבה פעמים יכבד עליו ויניח ההצעות, והד' ההכנות הטבעיות ויש אנשים רבים שיש להם מתחלת הבריאה תכונה מזגית אי-אפשר עמה שלימות בשום פנים, והה' העסק בצרכי הגופות שאפילו האדם השלם כשירבו עסקיו באלו הדברים הצריכים יחלשו תשוקותיו העיוניות, אלה קצות דברי השלם הנ"ל יעויין שם. וכבר זכרום המפרשים בספריהם בקיצור והם עומק המושג וקוצר המשיג אורך ההצעות רוע המזג, וטרדות הזמן. ונלע"ד כי כל זה רמוז בתורה בפרשת נצבים אחרי שכתב כי תשמע בקול ה' אלקיך לשמור מצותיו וחקותיו הכתובה בספר התורה הזה וכו'. דהיינו לימוד התורה, שכן אמרו ז"ל ושמרתם זו משנה. אמר כי המצוה הזאת אשר אנכי מצוך היום, דהיינו ללמוד תורה, לא נפלאת היא ממך כלפי קוצר המשיג כי הבא ליטהר מסייעין אותו. ולא רחוקה היא כלפי עומק המושג. לא בשמים היא לאמר מי יעלה לנו השמימה וכו', כלפי אורך ההצעות שצריך ללמוד ההקדמות בסדר המדרגות כמי שרוצה לעלות שצריך שילך בהדרגה ממעלה אל מעלה כדי שישיג מבוקשו, וזה מדבר בסודות התורה שנעשה מהם שמים חדשים. ולא מעבר לים היא וכו', כלפי הפשט דהיינו ההלכות העמוקות הרמוזות בים הגמרא כמ"ש במדרש משלי ע"פ לא ירעיב ה' נפש צדיק ז"ל: שכל הנחלים הולכים אל הים והים איננו מלא ואיזה זה גמרא. כי קרוב אליך הדבר מאד אף שתהיה רע המזג לא תיעף ולא תיגע, בפיך ובלבבך לעשותו לא יעכבוך טרדות הזמן, אלה איפוא הם דברי רבי טרפון שגם הוא בא בקצרה לרמוז לחמשת המונעים הנז', כי תחילה היום קצר הרי זה קוצר המשיג כי חרוצים ימיו של אדם כמה יהיו בעולם הזה, ובמעט זמן לא יוכל להשיג כל התורה, וזהו התנצלות האדם שלא לעסוק בתורה כי מדת ימיו מועטים ואין די באר בהם דרכי התורה הארוכה מארץ מדה, וכנגד עומק המושג אמר והמלאכה מרובה כי עמוק עמוק מי ימצאנו, וצריך עיון הרבה להשיג עמקה ולא כל אדם זוכה לזה וכלפי אורך ההצעות והפועלי' עצלים כמ"ש לעיל כי הרבה פעמים יכבד עליו ויניח ההצעות כי להיותם רבות יתעצל מלימודם, והשכר הרבה כנגד רוע המזג כי ודאי מזגו של אדם נוטה לקבל שכרו בעה"ז ולראות טוב בחייו, אך כבר התנה הב"ה בתורה היום לעשותם ולמחר לקבל שכרם ולכן אמר והשכר הרבה ולא אמר מרובה לרמוז שצריך הרבה זמן להשיגו וזו היא סבה לאדם להתעצל בעסק התורה, וכנגד טרדות הזמן ובעל הבית דוחק שממציא מזונותיו לאדם בדוחק ובצער בעמל ויגיעה ובשביל טרדת המזונות אינו יכול לעסוק בתורה לכן בא רבי טרפון ואמר כי אין הדבר כן ולא יועילו טענות אלו להפטר מעסק התורה ולכן הוא היה אומר לא עליך המלאכה לגמור שאם הזמן קצר ומפני קוצר המשיג א"א ללמוד כל התורה איני מחייבך ללמוד כלה כי א' המרבה וא' הממעיט כשיעשה כל יכלתו ולא יאבד זמנו לריק, וכנגד עומק המושג שהמלאכה מרובה ולא אתה בן חורין ליבטל הימנה כי אף שאתה קשה ההבנה מפני עומק המושג צריך אתה לעסוק בה, ותשיג מה שתוכל כי אין הב"ה בא בטרוניא עם בריותיו אם למדת תורה הרבה באורך ההצעות אשר אתה צריך כדי לירד לעמקה נותנין לך שכר הרבה אף שלא הגעת אל התכלית והוא מ"ש בילקוט משלי י"ד בכל עצב יהיה מותר כל הדברים שאדם נושא ונותן בהם בדברי תורה נוטל עליהם שכר שהכונה שאפי במשא ומתן שעוש' אדם עם תלמידיו או עם חבריו כדי לעמוד על אמתתה של תורה אע"פ שיש בהם דברים שאינן כהוגן עכ"ז נוטל עליהם שכר, ונאמן הוא בעל מלאכתך שישלם לך שכר פעולתך, כי אע"פ ששכר מצוה בהאי עלמא ליכא נאמן הוא בעל מלאכתך ששיכרך לעשות מלאכתו לשלם לך שכר פעולתך שצריך שתאמין כי לטוב לך מעכב מלפרוע שכרך בעה"ז כי יפה שעה אחת של קורת רוח בעה"ב מכל חיי העה"ז, ואם מזגך הרע יתאו' לאכול בעה"ז תאמר לו כי אין שכירו משתלמת אלא לבסוף ועד בא יום פקודתך לא השלמת פעולתך ולכן אינך ראוי לקבל שכרך רק לבסוף ודע מתן שכרן של צדיקים לע"ל כי אם תראה עצמך רחוק למזונות ויטרידוך טרדות הזמן לא בשביל זה תתבטל מלמודך כי זה דרכו ית' עם הצדיקים להרבות שכרם בעה"ב כי אפי' מתן שכרם דהיינו הפירות הראויים בעה"ז ובפרט על ת"ת שהיא כנגד כל המצות שאדם אוכל פירותיהם בעה"ז והקרן קיים לעה"ב הוא גונזו לע"ל ולזה קראו מתן שכר כי הוא כמו מתנה שנותן לו לעה"ב שכלו ארוך מה שהיה ראוי לו בעה"ז שהוא זמניי, וגם זה הוא לע"ל וסמך דברי ר' טרפון לדברי ר"א שגם הוא אמר ונאמן הוא בעל מלאכתך שישלם לך שכר פעולתך כמ"ש לעיל הא כדאיתיה והא כדאיתיה, ושניהם כאחד טובים להתעלס באהבים, בשער בת רבים, ברוך משביע לרעבים, יושב הכרובים; בילא"ו.

# פרק שלישי.
^ משנה א.
@ עקביא בן מהללאל אומר, הסתכל בשלשה דברים ואין אתה בא לידי עבירה. דע מאין באת ולאן אתה הולך ולפני מי אתה עתיד ליתן דין וחשבון. מאין באת מטפה סרוחה, ולאן אתה הולך למקום עפר רימה ותולעה. ולפני מי אתה עתיד ליתן דין וחשבון לפני מלך מלכי המלכים הקדוש ברוך הוא.
יביע האומ' ויחוה הדע' האיש השלם הזה למען דעת כל עמי הארץ להתרחק מן העבירה, וכשנעמוד על בוריין של דברים מצאנו ראינו כי בריש פרק ב' הוזכרו דברים אלה, הסתכל בשלשה דברים ואין אתה בא לידי עבירה, ושם התחלנו לפרש מאי הסתכל ואח"כ דע, ועוד מאי לידי עבירה, ועתה נוסיף למה האריך התנא בלשונו דתני והדר מפרש, דהיה לו לומר בקצרה דע מאין באת מטפה סרוחה ולאן אתה הולך למקום עפר רימה ותולעה וכו'. אמנם מדברי שלמה המלך ע"ה למדנו פירוש הדברים, שהוא אמר (קהלת יא, ט): שמח בחור בילדותך וכו' והלך בדרכי לבך ובמראה עיניך. שהכוונה כי במראית העין לבבו יבין ושב ורפא לו, ולכן כתיב במראה עיניך לרמוז על כמה דברים שצריך לראותם ולהבינם, ושם כתוב וזכור את בוראך בימי בחורותיך, ומשם למד עקביא בן מהללאל לדרוש מה שכתוב כאן, וזה לפי שכתוב בוראיך מלא דמלא, ועל כן דקדק עקביא לדרוש כן, כי בתיבה זו רמוז בראך בורך בוראך כמו-שכתוב במדרש, ולכן אמר הסתכל בג' דברים וכו'. כי תחילה צריך הסתכלות ממש בעין הראיה ממש ואח"כ התבוננות בעין השכל, ולכן אמר תחילה הסתכל דהיינו בהסתכלות ממש, ומהו זה תחילה יראה באיברי גופו איך כוננו ידיו ית' האדם באופן זה, ויתכן זה עם מה שאמר הכתוב ותצחק שרה בקרבה לאמר וכו'. מסתכלת במעיה ואומרת אפשר הקרביים הללו טומנין ולד, השדים הללו שצמקו מושכין חלב. וכן דרשו רז"ל בפרק ה' דברכות: וחנה היא מדברת על לבה. אמרה רבש"ע כל מה שבראת באשה לא בראת דבר לבטלה וכו' דדים הללו שנתת על לבי למה לא להניק בהן וכו'. עוד יסתכל אדם בארץ, כהא דגרסינן בפרק הנחנקין איזהו בן העולם-הבא ענותן ושפל ברך, שייף ועייל שייף ונפיק. ופירש רש"י שוחה ונכנס שוחה ויוצא. וכמו שאמרו ברב שלא היה מסתכל חוץ לד' אמותיו, ועוד בה שלישיה יסתכל ברקיע, וכמו-שכתוב (תהילים ח, ד): כי אראה שמיך וכו'. והנה כשתסתכל בג' דברים אלה תדע מאין באת וכו'. כי בהסתכלות בגוף ובאיבריו ידע ויבין כי מחומר קורץ ובא מטיפה סרוחה כמו-שכתוב בפרק המפלת: אביו מזריע לובן וכו' אמו מזרעת אודם וכו'. ובזה יתרחק מכמה עבירות, וכשיסתכל בארץ יבין כי עפר אתה ואל עפר תשוב, ולאן אתה הולך למקום עפר רמה ותולעה. כי שום אדם אינו ניצול מזה, שאין מנוחה לנפש עד שוב הגוף לעפר, כי אפילו הצדיקים גמורים צריכים לשוב לעפר שעה אחת קודם תחיית המתים כנזכר לרז"ל. וכשיסתכל בשמים ידע לפני מי הוא עתיד ליתן דין וחשבון, ובג' אלה לא יבא לידי עבירה, כלומר לא מבעיא העבירה עצמה שלא תבא לידו אלא אף גם ידי העבירה, ויובן עם מה-שכתוב בפרק י"ג דשבת תניא רבי שמעון בן אלעזר אומר משום רבי יוחנן בן נוריה המקרע בגדיו בחמתו והמשבר כליו בחמתו והמפזר מעותיו בחמתו, יהא בעיניך כעובד ע"א, שכך אומנותו של יצר-הרע, היום אומר לו עשה כך, ולמחר אומר לו עשה כך, עד שאומר לו לך ועבוד ע"א והולך ועובד וכו'. דברים אלו יפה נדרשו עם מאי דאיתא בזהר פרשת תצוה דף קע"ב א' על-פסוק (ישעיה ב, כב): חדלו לכם מן האדם וכו'. ז"ל: כד ברא קב"ה לבר נש, עבד ליה בדיוקנא עילאה ונפח ביה רוחא קדישא דכליל בתלת נפש רוח נשמה, ועילא מכלא נשמה וכו' אי ההיא נשמתא קדישא נטר בשעתא דרוגזיה דלא יעקר לה מאתרהא בגין למשרי תחותה ההוא אל זר, דא איהו בר נש כדקא יאות, דא איהו עבדא דמריה, דא איהו גבר שלים וכו'. צריך לדייק כי ג' דברים אלה הם כנגד חלקי נר"ן, כי כנגד הנפש אמר דא איהו בר נש כדקא יאות, וכנגד הרוח דא איהו עבדא דמריה, כדכתיב והרוח תשוב אל האלקים אשר נתנה. וכנגד הנשמה העליונה דא איהו גבר שלים, כי כשיש לו נשמה הוא שלם בשלשתן. ואלה הם דברי המ' כי המקרע בגדיו בחמתו זהו כנגד הנפש כי היא לבוש לכולן, וכנגד הרוח המשבר כליו בחמתו שהוא נזק יותר גדול, כי המקרע בגדיו יש תקנה לחזור ולתופרן, אך הכלים כיון שנשברו אין להם תקנה, אך עכ"ז יש איזו הנאה משברי כלים מה שאין-כן המפזר מעותיו שהולכים לאיבוד, כך כשפוגם בנשמה הוא פגם יותר גדול מכולם, ואלה הם ידי העבירה של הע"א, כי כך דרכו של יצה"ר וכו'. וכמ"ש שם בזהר דהכועס ע"א ממש שארי בגויה, ולכן כתוב לא יהיה בך אל זר. שהוא היצה"ר, ובזה ולא תשתחוה לאל נכר. שכיון שניצול מן הכעס שהוא ידי העבירה של ע"א, סופו לינצל גם מע"א עצמה, ולפי שכתוב שם רוגזא דרבנן טב איהו לכל סטרין וכו'. לכן איתא שם ואי עבד למרמא אימת אאינשי ביתיה שרי, כי הא דרב יהודה שליף מצבייתא. ופירש רש"י מן הבגד בחמתו להראות שהוא כועס ויגורו מפניו. זהו כנגד המקרע כליו בחמתו, רבי אבא מתבר נכתמא. פירוש כסוי הכד. והוא כנגד המשבר כליו בחמתו, רב ששת רמי ליה לאמתיה מוניני ארישה. פירש רש"י ציר של דגים קטנים, וזה כנגד המפזר מעותיו כי לא היה מפזר אלא דבר שאינו שוה מעות, כי כל א' מאלה עשו כדי ליראם לאנשי ביתם, אך בענין אחר הכעס הוא רע וצריך ליזהר ממנו, אלה הם ידי עבירה של ע"א, וגם בג"ע יש ידי עבירה כמו-שכתוב בפרק הרואה לא יהלך אדם אחרי אשה בדרך ואפילו היא אשתו וכו'. אמר רב נחמן מנוח עם הארץ היה, שנאמר וילך מנוח אחרי אשתו. מתקיף לה רב נחמן בר יצחק אלא מעתה גבי אלישע דכתיב ויקם וילך אחריה הכי-נמי אחריה ממש, אלא אחר דבריה ואחר עצתה, הכא-נמי אחר דבריה וכו'. אמר רב אשי למאי דקאמר רב נחמן מנוח עם-הארץ היה, אפילו בי רב נמי לא קרא, דכתיב ותקם רבקה ונערותיה ותלכנה אחרי האיש. ולא לפני האיש ע"כ. וקשה לרב נחמן שדרש אחרי אשתו דמנוח כפשוטו, איך ידרוש ויקם וילך אחריה דאלישע, וגם לרב אשי יקשה קרא דאלישע, אשר על כן נלע"ד דבשלמא לגבי אלישע שייך שפיר לדרוש אחריה אחר דבריה ואחר עצתה, לפי שכששמעה השונמית ששלח לגחזי ואמר לו ושמת משענתי על פני הנער, אמרה לאלישע חי ה' וחי נפשך אם אעזבך. לפי שהיא היתה יודעת בגחזי כי אינו ראוי שיעשה נס על ידו, שכן מצינו ויגש גחזי להדפה שאחזה בהוד יפיה. וכן-כתוב בפרקי רבי-אליעזר פ' ל"ג ז"ל: וגחזי היה כשוחק בעיניו וכו' ולכן אלישע שמע אליה וילך אחר דבריה ואחר עצתה. דאין לפרש אחריה ממש, שהרי לא היה מדבר עמה כמ"ש ותעמוד בפתח. שלא היתה יכולה להסתכל בפניו כמו-שכתוב שם בפרקי רבי אליעזר, ואם-כן באלישע צריך לדרוש אחר דבריה ואחר עצתה, אך במנוח אין לדרוש כן, שהרי לא מצינו שדברה לו אשתו כלום רק ותגד לאישה הנה נראה אלי האיש וכו' ויקם וילך מנוח אחרי אשתו. דאין כאן דבר ועצה כלום, ורב נחמן בר יצחק רצה לפרש גם במנוח אחר דבריה ואחר עצתה, לפי שכתוב שם ותאמר הנה נראה אלי האיש אשר בא היום אלי, כלומר הנה אתה רואה כי לא רצה המלאך להראות אל מנוח כי אם אלי באשר אני אשתך, כן אשר בא ביום אלי דוקא, ואם-כן ויקם וילך מנוח אחרי אשתו. כלומר אחר דבריה שאמרה הנה נראה אלי דווקא ולא לך, ואחר עצתה לילך שניהם אל האיש לידע מה יהיה משפט הנער ומעשהו, ורב אשי החזיק דברי רב נחמן שמנוח עם הארץ היה מפסוק ותלכנה אחרי האיש. משום דקשיא ליה כיון שעד עתה הפסוק קראו בשם עבד ויוצא העבד כלי כסף וכו' וישלחו את רבקה וכו' ואת מניקתה ואת עבד אברהם וכו'. למה לא אמר ותלכנה אחרי העבד כמו-שכתוב שם ויקח העבד את רבקה וכו' ותאמר אל העבד ויספר העבד וכו'. ועוד שהיה לו לדבר בקצרה ויקח העבד את רבקה ונערותיה ותרכבנה על הגמלים ותלכנה אחריו. אלא ודאי בא הכתוב להורות ולהודיע צניעותה של רבקה ונערותיה, כי לא רצו לילך אלא אחרי האיש להיותו איש, לפי שאין לאיש לילך אחורי אשה בדרך, ושפיר קאמר רב אשי אחרי האיש ולא לפני האיש, הרי אלה ידי עבירה לג"ע, וכן בשפיכות דמים יש ידי עבירה, שהמלבין פני חבירו ברבים הרי הוא כשופך דם, דאזיל סומקא ואתי חיוורא כמו-שכתב הר"ב שם, ואם-כן שפיר קאמר ואי אתה בא לידי עבירה, ונאים הדברים לעקביא בן מהללאל לפי מה ששנינו בעדיות פרק ה' הוא היה מטמא שער הפקודה ודם הירוק וכו'. ע"ש פירוש הר"ב&nbsp;<a href="#footnote-71" id="noteref-71">[71]</a>. וכנגד זה אמר מאין באת מטפה סרוחה שיש שם גם-כן דם טמא, הוא היה מתיר שיער בכור בעל מום שנשר וכו'. וכנגד זה אמר ולאן אתה הולך וכו'. שפירש בו הר"ב והמסתכל שעתיד לילך למקום עפר רמה ותולעה ניצול מן התאוה והחמדה אל הממון, וזה יורה באצבע שמה שהיה מתיר שעער בכור בעל מום, לא בשביל הנאת ממון היה עושה כן, וכן הוא היה אומר אין משקין את הגיורת וכו' ואין זה מטעם שמי סוטה לא היו בודקין אותן ושאין ג"ע קשה בעיניו, כי אין הדבר כן שהרי צריך שידע האדם לפני מי הוא עתיד וכו'. מהטעם שכתב הר"ב שפורש מן החטא ואינו נכשל בעבירה, וכנגד זה ולפני מי אתה עתיד ליתן דין וחשבון, שבפרט על הזימה שהיא עון פלילי צריך ליתן דין וחשבון, וכשיחשוב בזה ימנע מן העבירה, ויהא לו שכר כעושה מצוה.

^ משנה ב.
@ רבי חנינא סגן הכהנים אומר: הוי מתפלל בשלומה של מלכות, שאלמלא מוראה איש את רעהו חיים בלעו.
לכאורה נראה שהיה לו  לומר הוי מתפלל בחיי המלכות או בחיי המלך, שבזה ימשך היטב שאלמלא מוראה וכו'. אמנם איתא במכילתא פרשת בשלח על-פסוק ה' איש מלחמה. מלך בשר ודם יוצא למלחמה ומדינות קרובות באות ושואלות צרכיהן מלפניו, אומר להן זעוף הוא, למלחמה הוא יוצא, לכשינצח וישוב באין אתם ושואלין צרכיכם מלפניו, אבל הב"ה אינו כן ה' איש מלחמה. שהוא נלחם במצרים, ה' שמו שהוא שומע צעקת כל באי העולם, שנאמר שומע תפלה וכו'. וזהו שאמר הכתוב ובידך כח וגבורה. דהיינו למלחמה ובאותה שעה ובידך לגדל ולחזק לכל. המתפללים לפניך על צרכיהם, לכן אמר רבי חנינא הוי מתפלל בשלומה של מלכות. כי כשאין להם מלחמה ויושבים בשלום, אז הם יכולין לפקח על העם ולעשות משפט לכל מי שבא לידם, אבל כשאין שלום ביניהם הם טרודים במלחמה ואינם יכולים לעשות משפט, ואז איש את רעהו חיים בלעו.

^ משנה ג.
@ רבי חנינא בן תרדיון אומר: שנים שיושבין ואין ביניהם דברי תורה, הרי זה מושב לצים, שנאמר (תהלים א): ובמושב לצים לא ישב. אבל שנים שיושבין ויש ביניהם דברי תורה, שכינה שרויה ביניהם, שנאמר (מלאכי ג): אז נדברו יראי ה' איש אל רעהו ויקשב ה' וישמע ויכתב ספר זכרון לפניו ליראי ה' ולחושבי שמו. אין לי אלא שנים. מנין שאפילו אחד שיושב ועוסק בתורה שהקדוש ברוך הוא קובע לו שכר, שנאמר (איכה ג): ישב בדד וידום כי נטל עליו.
בברכות פרק הרואה מעשה וגזרה מלכות גזירה על ישראל שלא יעסקו בתורה, מה עשה רבי-עקיבא הלך והקהיל קהילות ברבים וישב ודרש, מצאו פפוס בן יהודה, אמר-לו אי אתה מתיירא מפני אומה זו, אמר-להם אתה פפוס שאומרים עליך חכם אתה, אי אתה אלא טיפש, אמשול לך משל וכו'. וקשה מאד במאמר זה שהרי בפרק-קמא דע"א תנו רבנן כשחלה רבי יוסי בן קסמא הלך רבי חנינא בן תרדיון לבקרו, אמר-לו חנינא אחי, אי אתה יודע שאומה זו מן השמים המליכוה שהחריבה את ביתו וכו'. ועדין היא קיימת ואני שמעתי עליך שאתה יושב ועוסק בתורה ומקהיל קהילות ברבים וספר-תורה מונח בחיקך, א"ל מן השמים ירחמו. אמר-לו אני אומר לך דברים של טעם ואתה אומר מן השמים ירחמו, תמהני אם לא ישרפו אותך ואת ספר-תורה באש וכו'. ואם ככה אומר רבי יוסי בן קסמא, איך רבי עקיבא אמר לפפוס אי אתה אלא טיפש, והלא דינא קאמר ליה כדברי רבי יוסי בן קסמא ממש, אך הכל יובן עם מה-שכתוב בתורת כהנים פרשת אמור מכאן אמרו כל המוסר עצמו על-מנת לעשות לו נס, אין עושין לו נס ושלא לעשות לו נס עושין לו נס וכו'. בשביל זה כשאמר-לו רבי חנינא בן תרריון לרבי יוסי בן קסמא מן השמים ירחמו, שנראה שסומך על הנס השיבו רבי יוסי אני אומר לך דברים של טעם שאין לסמוך על הנס ואתה אומר מן השמים ירחמו שאתה סומך על הנס, תימה אני וכו'. שודאי המוסר עצמו על-מנת לעשות לו נס אין עושין לו נס, ולכן תמהני אם לא ישרפו אותך וכו'. וכן הות ליה כמו-שכתוב שם שנפטר רבי יוסי בן קסמא והלכו כל גדולי רומי לקוברו והספידוהו הספד גדול, ובחזרתן מצאו לרבי חנינא בן תרדיון שהיה יושב ועוסק בתורה ומקהיל קהילות ברבים וכו'. ועוד שם אתיוה לרבי חנינא בן תרדיון, אמרו-לו מאי-טעמא קא עסקת בתורה, אמר להו כאשר ציוני ה' אלקי, כי הנה דייק במ' ובחזרתן, כלומר שתכף נתקיימו דברי רבי יוסי, שלכן כשחזרו מקבורתו אתיוה לרבי חנינא בן תרדיון, ולפי דברי רבי יוסי שאמר-לו אתה אומר לי מן השמים ירחמו, שהוכיחו על שנראה מדבריו שמוסר עצמו על-מנת שיעשו לו נס, לכן כשהביאוהו לדונו ואמרו-לו למה היה עוסק בתורה כנגד גזרתם, אמר להו כאשר ציוני ה' אלקי, כלומר אני מוסר עצמי כדי לעשות ציוויו ית', לקיים מה שנאמר אני פי מלך שמור ועל דברת שבועת אלקים. איני עוסק בתורה לבטל גזרתכם רק לשמור מה שציוני ה' אלקי, וכמו-שאמרו חנניה מישאל ועזריה לנבוכדנאצר אם לפיסים ולגולגליות ולארנוניות אתה גוזר עלינו אתה מלך, ואם לע"א את וכלבא שוין ואין אתה מלך. אך רבי עקיבא מסר עצמו על מנת שלא יעשו לו נס, שכן אמר שם כל ימי הייתי מצטער על פסוק זה בכל נפשך. ואפילו הוא נוטל את נפשך, אמרתי מתי יבא לידי ואקיימנה ועכשיו שבא לידי לא אקיימנו. ולפיכך כשאמר לו פפוס אי אתה מתיירא מפני אומה זו, אמר-לו אין אתה אלא טיפש שאינך יודע שזו מצוה מן התורה למסור עצמו בשעת השמד, מדכתיב ונקדשתי בתוך בני ישראל כמו-שכתוב שם בתורת כהנים, ולפיכך הוצרך למשל לשועל שהיה מהלך על שפת הנהר, כי השועל הוא פיקח שבחיות ובו נמשלה המלכות שכתוב בהם (עובדיה א, ח): והאבדתי חכמים מאדום. מכלל דאיכא והיה מהלך על שפת הנהר היא התורה המשולה למים, וזה כי יצחק בירך את עשו והיה כאשר תריד וכו'. שפירשו בב"ר פ' ס"ז אם ראית אחיך פורק עולה של תורה מעליו, גזור עליו שמדים ואתה שולט בו, והם לא ידעו שיצחק אמר כן בזמן שישראל מתרשלים לעסוק בתורה, וכמו שהיה ברפידים שרפו ידיהם מן התורה, לא שהם יגזרו שלא יעסקו בה, כי אדרבא בזה יזכו ישראל יותר ויותר, ולכן היה מהלך על שפת הנהר הם ב"כ וב"מ כמו-שכתוב כנחלים נטיו שנאמר עליהם, וראה דגים שהיו רצים לכאן ולכאן, הם הצדיקים המשולים לדגים, כדכתיב ותעשה אדם כדגי הים. שנאמר על הצדיקים כנודע, והם היו עוסקים בתורה במחבואות בשעת השמד, אמר-להם מפני מה אתם רצים להתחבא, אמרו-לו מפני הרשתות והמכמורו'ת הבאות עלינו, דהיינו בשביל גזרתכם שלא נעסוק בתורה שאתם חושבים בזה להעבירנו מן העולם, אמרו-לו רצונכם שתעלו ליבשה, דהיינו שתניחו מלעסוק בתורה ברצון ונדור אני ואתם כדרך שדרו אבותי ואבותיכם, כי מתחילה עובדי ע"א היו אבותינו, אמרו-לו אתה הוא שאומרים עליך פיקח שבחיות, אי אתה אלא טיפש, שהרי כיון שקבלנו התורה חייבים אנו לעסוק בה והיא חיינו ואורך ימינו. שלכן הב"ה הבטיחנו כי לא תשכח מפי זרעו, ומה במקום חיותנו אנו מתיראים, כי כשם שהדגים אין חיותם אלא במים כך ישראל אינן חיים אלא בתורה, ואם נבטל עצמנו ברצון שלא לעסוק בה כל-שכן שאנו מתים, ונלע"ד שזהו-שכתוב במזמור נ"ז רשת הכינו לפעמי כפף נפשי. דהיינו שגזרו שלא נעסוק בתורה באמרם שבזה נפול ברשתם וישלטו עלינו, אבל להפך כרו לפני שיחה. שפירש הראב"ע כמו שוחה, ולדרך זה יכון שיחה שהיא התורה, שנראה לפניהם כאילו היא שיחה בטילה, אבל נפלו בתוכה סלה, דאדרבא זו מחייבתן ומזכה אותנו. נכון לבי אלקים, שאנו מוסרין עצמנו כדי לעסוק בתורה ואנו נגאלים, כדכתיב גם כי יתנו בגוים עתה אקבצם, ובזה נבא לביאור המשנה, כי הנה רבי חנינא בן תרדיון שהמית עצמו בשביל התורה, והיה מקהיל קהילות ברבים כדי ללמדה, לו נאה לומר כן, שנים שיושבין ואין ביניהם דברי תורה דצריך ששנים שיושבין יהיה ביניהם דברי תורה, וזה על-פי מה-שכתוב בפרק הרואה אמר רבי יוסי בר חנינא מאי-דכתיב חרב אל הבדים ונואלו. חרב על שונאיהן של תלמידי-חכמים שיושבין בד בבד ועוסקין בתורה וכו'. אם-כן שנים שיושבין ואין ביניהם דברי-תורה, לא אמר ואין עוסקין בתורה. להורות כי אין חיוב שיעסקו בדברים שצריכים עיון ועומק, אלא ואין ביניהם דברי-תורה, שאינן מדברים כלל בתורה הרי זה מושב לצים, שנאמר ובמושב לצים לא ישב, דכתיב בתריה כי אם בתורת ה' חפצו. דוק מינה דאם אין בתורת ה' חפצו הרי זה מושב לצים, ומדקאמר לצים לשון רבים, מכלל דבשנים משתעי ואע"ג דחפצו לשון יחיד, קאי לאשרי האיש שהזכיר תחילה, שכיון שתורת ה' חפצו אינו יושב במושב לצים, שיושבין ואין עוסקין בתורה רק חפצו להיות במושב זקנים שיש ביניהם דברי תורה, אבל שנים שיושבין ויש ביניהם דברי תורה, כמו שאמרנו שאף על-פי שאין עוסקין בעומקה של תורה רק מדברים בדיבור בעלמא, שכינה ביניהם כי לעולם השכינה שורה במקום שיש תורה אם מעט ואם הרבה, ומפיק לה מדכתיב אז נדברו יראי ה' איש אל רעהו, הרי כאן שנים, ואמנם למה אמר נדברו ולא אמר דברו, יובן עם מה-שכתוב בילקוט משלי ג' על-פסוק כי לקח טוב נתתי לכם ז"ל: בנוהג שבעולם שני פרגמנטין שהיו במדינה, זה לוקח מטכסין וכו' אבל תורה אינה כן, זה שונה סדר זרעים וזה שונה סדר נזיקין, עמדו שניהם זה עם זה, אמר אחד לחבירו שנה לי סדר זרעים ואני אשנה לך סדר נזיקין, נמצא ביד זה שנים וביד זה שנים, ואמר החכם הרבה למדתי מרבותי, ויותר מחבירי, ומתלמידי יותר מכולם. השתא אתי שפיר אז נדברו. כי זה בא ללמד ונמצא למד, וכן חבירו נמצא ששניהם נדברו זה מזה, ואז ויקשב ה' לכל א' בפרטות וישמע את שניהם יחד, ויכתב ספר זכרון וכו'. וזה דוקא כשהם יראי ה' שלומדים בתורה לשמה ומחדשים בה דברים כהוגן, ולחושבי שמו כי כל התורה כולה שמותיו של הב"ה, אין לי אלא שנים שכשיושבין וביניהם דברי-תורה שכינה ביניהם, מנין שאפילו אחד שיושב ועוסק בתורה, כאן אמר ועוסק בתורה לפי שלהיותו יחיד צריך שיעסוק בתורה דוקא ושיוציא בשפתיו, כדרך מי שמעיין בעומקה של הלכה שמדבר אפילו בינו לבין עצמו כדי להבין היטב, שהב"ה קובע לו שכר שנאמר יישב בדד וידום וכו'. דלעיל מהאי קרא כתיב טוב לגבר כי ישא עול בנעוריו. דהיינו עול תורה שאדם למד מנעוריו, ובזה ישב בדד וידום. כשחוזר על תלמודו שהוא יחידי, וידום לשון דממה דקה, שמדבר בינו לבינו בקול נמוך שנראה כדומם, ואז אף על-פי שהוא יחידי, הב"ה קובע לו שכר כאילו היו שנים, לפי שלהבין על בוריו צריך מתחילה שישב בדד ואח"כ ידבר עם חביריו, וזהו כי נטל עליו. ופירש הראב"ע ז"ל: כי נטל עליו העול, שהוא מ"ש תחילה כי ישא עול וכו'. כי אע"פ שעתה הוא יחידי עכ"ז כשקיבל עליו העול יבקש לו חברים שילמדו עמו, והוא נוטל שכר כולם, דהיינו כנגד כולם כיון שהוא גורם להם שילמדו עמו.

^ משנה ד.
@ רבי שמעון אומר: שלשה שאכלו על שלחן אחד ולא אמרו עליו דברי תורה, כאילו אכלו מזבחי מתים, שנאמר (ישעיה כח), כי כל שלחנות מלאו קיא צואה בלי מקום. אבל שלשה שאכלו על שלחן אחד ואמרו עליו דברי תורה, כאילו אכלו משלחנו של מקום ברוך הוא, שנאמר (יחזקאל מא): וידבר אלי זה השלחן אשר לפני ה'.
אמר החכם במשלי ט"ו טוב ארוחת ירק ואהבה שם משור אבוס ושנאה בו. וצריך להבין דמתחילה אמר ואהבה שם ואח"כ אמר ושנאה בו, דהיל"ל בקיצור טוב ארוחת ירק ואהבה שם משור אבוס בשנאה, או יאמר טוב ארוחת ירק באהבה משור אבוס בשנאה ולשתוק משם ומבו. אמנם אמרו בשם האר"י זלה"ה טעם למה לאדם הראשון נאסר הבשר והותר לבני נח כירק עשב נתתי לכם את כל. לפי שמתחילה היו מתוקנים הבעלי חיים, אך כשחטאו הדורות ובפרט בדור המבול, כי השחית כל בשר את דרכו על הארץ. והוצרכו להתגלגל בבהמות חיות ועופות, אז כדי לתקנם התיר לבני נח הבשר, כי באכילת האדם יתוקנו. ולכן אמרו בפסחים פרק ג' תניא רבי אומר עם הארץ אסור לאכול בשר, שנאמר זאת תורת הבהמה והעוף. כל העוסק בתורה מותר לאכול בשר בהמה ועוף, וכל שאינו עוסק בתורה אסור. כי באכילת האדם על-פי התורה וגם באמור דברי תורה על השלחן, מעלה הניצוצות שבבעלי-חיים ומתקנם, וזהו-שכתוב שם במשלי ט"ו כל ימי עני רעים. אין עני אלא בדעת שהוא עם הארץ ולכן לא הותר לו לאכול בשר, ובזה כל ימי עני רעים, אך וטוב לב שעוסק בתורה כמו-שכתוב בבועז וייטב לבו שעסק בתורה, משתה תמיד שיוכל לאכול ולשתות כרצונו כיון שבתורתו מתקן אותו המאכל, ואמר אחר זה טוב ארוחת ירק שהיה אוכל אדם הראשון, ואהבה שם שלא היו צריכין תיקון כי כבר היו מתוקנים הבעלי-חיים, משור אבוס שהותר לבני נח בעבור כי ושנאה בו, שהיה מגולגל בתוכו איזה ניצוץ וצריך תיקון, וזהו בו דייקא. לכן אמר רבי-שמעון שלשה שאכלו על שלחן אחד ולא אמרו עליו דברי תורה וכו'. ויש לדקדק למה נקט שלשה שאכלו, שהיה לו לומר מי שאכל ולא דיבר דברי תורה כאילו וכו'. ועוד מה לי אם אוכלין על שלחן אחד, שאפילו שיהיו בשתי שלחנות צריך לומר דברי-תורה, ויותר היה ראוי לומר שלשה שאכלו יאמרו דברי תורה. אך נלע"ד כי הנה כתב הרב ז"ל בפירוש משנה זו ז"ל: ובברכת המזון שמברכין על השלחן יוצאין ידי חובתן וחשיב כאילו אמרו עליו דברי תורה כך שמעתי. והשיג עליו בעל תוספות יום-טוב וז"ל: לא נתיישבה דעתי בפסק הזה לצאת ידי חובתו בכך, דרבי-שמעון לאו בהכי מיירי, דאטו בשופטני עסקינן שאין מברכין ברכת המזון שהיא מצות עשה מן התורה, ומילי דאבות מילי דחסידותא נינהו. ולשון רש"י ורגילין בני אדם לפטור עצמן בברכת המזון עכ"ל. זהו-שאמר רבי-שמעון שלשה שאכלו וכו'. כלומר אפילו שלשה שאכלו שחייבין בזימון, כיון שהם על שלחן אחד שקבעו עצמן לזימון, וזה יותר מברכת המזון דעלמא, עכ"ז אם לא אמרו עליו דברי תורה, כאילו אכלו מזבחי מתים. וזוהי כונת רש"י ז"ל באמרו ורגילין בני אדם לפטור עצמן בברכת המזון, כלומר אבל לא יפה הם עושים. וזהו לענ"ד שפירש רש"י כן על ולא אמרו עליו דברי-תורה ולא המתין לפרש כן על הסיפא ואמרו עליו דברי-תורה, דשם היה ראוי לומר ורגילין וכו'. אם כוונת רש"י היתה כמו-שכתב הרב שבזה יוצאין ידי חובתן, אלא ודאי שרש"י סובר שאין ברכת המזון פוטרת מדברי-תורה, ולכן פירש ולא אמרו עליו דברי-תורה: ורגילין בני אדם לפטור עצמן בברכת המזון, והרגילות הזה אינו מן המובחר רק צריך לומר דברי-תורה בדוקא, והשתא אתי שפיר מה-שכתב רש"י שם וידבר אלי. מיד כשדיבר דברי-תורה נקרא שלחן שלפני ה'. ויש-אומרים מראשו של פסוק, שנאמר המזבח עץ שלש אמות וכו' כנגד תורה נביאים וכתובים, ויש-אומרים מקרא משנה גמרא, שצריך לדבר בהם על השלחן ואז נקרא שלחן אשר לפני ה' עכ"ל. שזה סותר למה-שאמר תחילה ורגילין לפטור עצמן בברכת המזון, אלא ודאי כדאמרן דכוונת רש"י לומר שכן רגילין בני אדם אבל אין לעשות כן, שצריך לדבר דברי-תורה ממש על השלחן ודוק. כל זה כתבתי לפי דברי רש"י ז"ל, אבל אח"כ מצאתי בזהר חדש במדרש הנעלם של רות ז"ל דף מ"ד א': תשיעית צריך לומר על שלחנו דברי תורה, ויחיד שאין לו עם מי לעסוק בתורה, די לו בברכותיו ע"כ. ולפי זה שפיר קאמר רבי שמעון שלשה שאכלו על שלחן אחד, לאפוקי יחיד שאינו בכלל זה, יהיה מה שיהיה כאילו אכלו מזבחי מתים, כי הרשעים אפילו בחייהם קרויים מתים, ואם אוכלים בלא דברי תורה אינם מתקנים הנצוצות שבמאכל ונשארים כמתים, ולכן קראם זבחי מתים, ומפיק לה מדכתיב כי כל שלחנות מלאו קיא צואה דכתיב לעיל מיניה וגם אלה ביין שגו וכו'. דקאי אכהן ונביא שנאסר להם היין, כי הכהן אינו יכול לעבוד עבודתו, והנביא שצריך להורות את בני ישראל וכתיב יין ושכר אל תשת וכו' ולהורות וכו'. והם לא נזהרו מזה, ובזה כי כל שלחנות מלאו קיא צואה. לפי שכל מאכלם הולך למותרות ונעשה קיא צואה בלי תת מקום לקדושה לחול, כי לא דברו דברי-תורה בעת מאכלם, אבל שלשה שאכלו וכו' כאילו אכלו משלחנו של מקום כמו-שכתוב שם את מי יורה דעה וכו'. שאז נקרא שלחן אשר לפני ה'. כמ"ש בזהר פ' תרומה דף קנ"ד א' שלחן דמילי אורייתא אתמרו עליה, קב"ה נטיל ההוא שלחן  ושוי ליה לחולקי, ולא עוד-אלא דרב ממנא נטיל כל אינון מילין ושוי דיוקנא דההוא שלחן קמי קב"ה וכו'. וזהו זה השלחן אשר לפני ה' ע"כ.

^ משנה ה.
@ רבי חנינא בן חכינאי אומר: הנעור בלילה והמהלך בדרך יחידי והמפנה לבו לבטלה, הרי זה מתחייב בנפשו.
כתוב במשלי ו' בהתהלכך תנחה אותך בשכבך תשמור עליך וכו'. וקשה דהיה לו לומר בלכתך תנחה אותך כמ"ש ובלכתך בדרך מאי בהתהלכך, ועוד קשה בשכבך תשמור עליך, דהיל"ל בשכבך תשמרך מאי עליך, אמנם יובן עם מה-שכתוב בויקרא רבה ריש-פרשה ל"ה חשבתי דרכי. אמר דוד רבש"ע בכל יום ויום הייתי מחשב ואומר למקום פלוני ולבית דירה פלונית אני הולך, והיו רגלי מביאות אותי לבתי כנסיות ולבתי מדרשות וכו'. ז"ש בהתהלכך אף בלכתך לדבר הרשות שאז צריך אתה להכריח את רגליך, כי מרוב הרגלם ללכת לבתי-כנסיות ולבתי-מדרשות אינם יכולים לילך מעצמם לדבר הרשות, כמו שדרשו ובלכתך לבית דירך, עכ"ז תנחה אותך התורה שלעולם אתה חושב בדברי-תורה, ובזה תנחה אותך להצליח דרכך אשר אתה הולך עליה לבל תעבור בה מקרה רעה, אם-כן בהתהלכך הוא ההולך בדרך יחידי, שאע"פ שהדרך הנכון היא ללכת בשיירא או עם הולכי דרכים, עכ"ז אם תלך יחידי צריך שתחשוב בדברי-תורה והיא תנחה אותך להגיע למחוז חפצך לשלום, וכן בשככך שאתה ישן יחידי, שאין לעשות כן כדאמרו רז"ל הישן בבית יחידי אחזתו לילית, עכ"ז אם אירע שאתה ישן יחידי, כל עוד שתחשוב בתורה בשכבך תשמור עליך, ולא אמר סתם תשמרך לרמוז שעל-ידי התורה השכינה עמו, ולפיכך אמר עליך כמו-שכתוב ביעקב והנה ה' נצב עליו. שהוא דרך כבוד כלפי מעלה, אם-כן בהתהלכך תנחה אותך כמו-שכתוב בזהר פרשת פינחס דף רי"ג א' ז"ל: כל מאן דאשתדל באורייתא בהאי עלמא, זכי דיפתחון ליה כמה תרעין לההוא עלמא וכו' בשעתא דינפוק מהאי עלמא היא אקדימת קמיה וכו'. ז"ש בהתהלכך מן העה"ז, על-דרך אנכי הולך בדרך כל הארץ. ולכן לא אמר בלכתך שהוא בעה"ז רק בהתהלכך דהיינו המיתה, שהוא מ"ת ה' לך כמו-שכתוב ויתהלך חנוך את האלקים, וזהו תנחה אותך, שהתורה הולכת לפניו להורות לו באיזה דרך יתהלך לגן-עדן, בשכבך תשמור עליך זהו בקבר, ויובן עם מה-שכתוב בפרק עשירי דיבמות כל תלמיד-חכם שאומרים דבר שמועה מפיו בעולם הזה, שפתותיו דובבות בקבר. ז"ש בשכבך בקבר, התורה תשמור עליך, מלשון ואביו שמר את הדבר. שהתורה ממתנת לו כשיאמרו דבר שמועה מפיו, שאז והקיצות היא תשיחך, שפתותיו יהיו דובבות בקבר כאילו הוא מדבר אותו חידוש מחדש, והשתא אתי שפיר תשמור עליך, שתמתין לך כדי שכשתקיץ משנתך היא תשיחך ודוק, לכן אמר רבי חנינא בן חכינאי הניעור בלילה. ואפשר שידיו טמאות שאינו יכול לדבר דברי-תורה, וכן המהלך בדרך יחידי ואין עמו לויה לעסוק בתורה, שאלו ואלו יכולים להרהר, ואינו עושה כן רק שמפנה לבו לבטלה, דהיינו שמסיר מלבו הרהור תורה להרהר בדברים בטלים, אז הוא מעותד לסכנה והרי הוא מתחייב בנפשו, לפי שכתוב ונשמרתם מאד לנפשותיכם,  שצריך לעסוק בתורה כדי שתשמור עליך, וכמו-שכתוב ואותי צוה ה' בעת ההיא ללמד אתכם חקים ומשפטים וכו'. ובזה ונשמרתם מאד לנפשותיכם. כי על-ידי התורה תשמרו בנפשותיכם.

^ משנה ו.
@ רבי נחוניא בן הקנה אומר: כל המקבל עליו עול תורה, מעבירין ממנו עול מלכות ועול דרך ארץ. וכל הפורק ממנו עול תורה, נותנין עליו עול מלכות ועול דרך ארץ.
ראוי לדקדק במשנה זו שינוי לשון מן הרישא לסיפא, דהיל"ל לשון שוה בשתיהן, כל המקבל עליו עול תורה אין נותנין עליו עול מלכות ועול דרך-ארץ, וכל שאינו מקבל עליו עול תורה וכו'. או יאמר מעבירין ואין מעבירין, אמנם כלל גדול אמרו חכמים מדה טובה מרובה ממדת פורענות. ולכן אמר רבי נחוניא כל המקבל עליו עול תורה, כלומר אע"פ שעדין לא עסק בתורה שקיבל עליו ללמוד, תכף ומיד מעבירין ממנו עול מלכות ועול דרך-ארץ. שהוא מה-שכתוב חרות על הלוחות. אל תקרי חרות אלא חירות, חירות ממלאך המות, חירות משעבוד מלכיות. משום דהיה לו לומר חרות בלוחות, אך אמר על הלוחות לפי שמילת חרות הוא כמו חירות, לפי שח' של חרות קמוצה שאחריה א' של יהו"א, והא' מתחלפת בי', והוא כמו חירות בשביל הלוחות שקבלו, ולכן אמר רבי נחוניא שתכף שקבל עליו עול תורה מעבירין ממנו עול מלכות שהוא שעבוד מלכיות, דהיינו משא מלך שרים ועול דרך ארץ להביא טרף לביתו, כי אז מלאכתו נעשית על-ידי אחרים, אך במדת פורענות לא סגי באינו מקבל אלא דוקא הפורק, שהיה לו עול תורה ועמד ואמר לא חפצתי בזה רק במילי דעלמא, ודאי אז נותנין עליו, כלומר אם לא היה לו עול מלכות ועול דרך-ארץ נותנין אותו עליו, כי לא די שאין מעבירין אם היה לו, אלא נותנין עליו מחדש אם לא היה לו.
 

^ משנה ז.
@ רבי חלפתא (בן דוסא) איש כפר חנניה אומר: עשרה שיושבין ועוסקין בתורה שכינה שרויה ביניהם, שנאמר (תהלים פב): אלקים נצב בעדת אל. ומנין אפילו חמשה, שנאמר (עמוס ט): ואגודתו על ארץ יסדה. ומנין אפילו שלשה, שנאמר (תהלים פב): בקרב אלקים ישפט. ומנין אפילו שנים, שנאמר (מלאכי ג): אז נדברו יראי ה' איש אל רעהו ויקשב ה' וישמע וגו'. ומנין אפילו אחד, שנאמר (שמות כ): בכל המקום אשר אזכיר את שמי אבוא אליך וברכתיך.
בפרק א' דברכות אמר רבין בר אדא אמר רב יצחק: מנין שהב"ה מצוי בבית הכנסת, שנאמר אלקים נצב בעדת אל. ומנין לעשרה שמתפללין ששכינה עמהם, שנאמר אלקים נצב בעדת אל. ומנין לשלשה שיושבין בדין ששכינה עמהם, שנאמר בקרב אלקים ישפוט. ומנין לשנים שיושבין ועוסקין בתורה ששכינה עמהם שנאמר אז נדברו וגו'. ומנין לאחד שיושב ועוסק בתורה ששכינה עמו, שנאמר בכל המקום וכו'. וכי מאחר דאפילו א' תרי מבעיא, תרי מכתבן מילייהו בספר הזכרונות, חד לא מכתבן מיליה. וכי מאחר דאפילו תרי תלתא מבעיא, מהו דתימא דינא שלמא בעלמא הוא ולא אתיא שכינה, קמ"ל דדין נמי היינו תורה, וכי מאחר דאפילו תלתא עשרה מבעיא, עשרה קדמא ואתיא שכינה, תלתא עד דיתבי עכ"ל. וקשה דבשלמא לשאול וכי מאחר דאפילו חד תרי מבעיא שפיר, לפי שבשתי החלוקות מיירי שיושבין ועוסקין בתורה, אך מה שאומר וכי מאחר דאפילו תרי תלתא מבעיא, אין זו קושיא כיון שהשנים מיירי שעוסקין בתורה והשלשה מיירי שיושבין בדין, והתירוץ שתירץ דאתא לאשמועינן דדין נמי היינו תורה מחזיק הקושיא, דאם-כן יאמר השנים ויניח הג'. ועוד שהפסוק אומר בקרב אלקים ישפוט. ואיך יעלה על הדעת שלא תבא שכינה שם, כיון שהכתוב אומר להדיא שישפוט עמהם, ועוד מה רצה רש"י באמרו קדמה שכינה ואתיא קודם שיהו כל העשרה, ולמה לא הניח הדבר כפשוטו שהשכינה קדמה לבא מתחילה עד שאין שם אפילו א', אמנם רצה בעל המ' להשמיענו מה שכתוב בזהר פרשת תרומה קל"א א' ז"ל: למלכא דשדר לכל בני מתא דישתכחון עמיה ביום פלן בדוך פלן, עד דהוו מזדמנין גרמייהו אינון בני מתא, אקדים חד ואתא לההוא אתר, בין כך ובין כך אתא מלכא, אשכח לההוא בר נש דאקדים תמן, אמר-ליה בני מתא פלונית אן אינון, אמר-ליה מארי, אנא אקדימנא מינייהו והא אינון אתאן אבתראי לפיקודא דמלכא, כדין טב בעיני מלכא ויתיב תמן בהדיה ואשתעי עמיה ואתעביד רחימא דמלכא, בין כך ובין כך אתו כל עמא ואתפייס מלכא עמהון ושדר לון לשלם. אבל אי אינון בני מתא לא אתיין וחד לא אקדים לאשתעי קמי מלכא לאחזאה בגינייהו דהא כולהו אתיין, מיד כעיס ורגיז מלכא אוף הכא כיון דחד אקדים ואשתכח בבי כנישתא ושכינתא אתייא ואשכח ליה, כדין אתחשב כאילו כולהו אשתכחו תמן וכו'. ועיין באלון בכות שלי פירוש כמה פסוקים ומאמרים לדרך זה ע"ש. זהו-שכתוב ומנין לעשרה שמתפללין ששכינה עמהם, כלומר שהיא קדמה להם. והוא מה-שכתב רש"י ז"ל: קדמה שכינה ואתיא קודם שיהיו כל העשרה, אבל צריך שיהיה שם לפחות א' והקדימה היא לכל העשרה, שנאמר אלקים נצב בעדת אל, ואין עדה אלא עשרה שאז כבר אלקים נצב, שהקדים לבא לעדת אל, ונקראים העשרה עדת אל לפי ששם כבוד ה' עומד כשמתפללים בעשרה, ולפי שכתוב אחריו בקרב אלקים ישפוט. לכך הניח החמשה ואמר ומנין לג' שיושבין בדין וכו'. דדוקא שיושבין שכבר התחילו לעסוק בדין, והוא מה-שכתוב תלתא עד דיתבי, לפי שבתפילה קדמה שכינה ואתיא אפילו לא' כדלעיל, כיון שאפילו יחיד מתחיל להתפלל, דהיינו לומר זמירות ותשבחות. אך בדין שאין יכולין להתחיל אלא בשלשה, אין השכינה באה אלא עד שיושבין בדין, ומנין לשנים שיושבין ועוסקין בתורה, כבר פירשנו לעיל במשנת רבי חנינא בן תרדיון ע"ש. אלא שכאן הוסיף שיושבין ועוסקין בתורה לפי שמביא ראיה מפסוק אז נדברו וכו'. דפירושו שכל א' למד מחבירו ואין זה אלא כשעוסקין בתורה דוקא, שמתווכחין יחד ומתוך הויכוח יתברר האמת, ומנין לא' שיושב ועוסק בתורה. גם בזה אמר ועוסק לפי מה-שכתוב ששנים מכתבן מילייהו בספר הזכרונות, שרוצה-לומר אפילו הדברים שאינן עולים כהוגן אלא שמתוכם באים לאמיתה של תורה, כדרך המתווכחים שמתחילים לדבר אף שאינן מכוונים אל האמת, עכ"ז גם אלה הדברים נכתבין בספר, אך היחיד אין נכתבין מיליה שאינם אליבא דהלכתא רק כשבא אל האמת ומחדש בתורה אליבא דהלכתא אז מכתבן מיליה, וכמו-שכתב התוספות כלומר עם אחרים אבל בספר לבדו נכתבין כדאמרינן וכל מעשיך בספר נכתבין ע"כ. והוא מה שאמרנו כי תרי מכתבן מילייהו, כל דבריהם אף אותם שלא כיוונו אל האמת, אך חד לא מכתבן מיליה, דהיינו דברים בעלמא רק אותם הדברים הראוים ליכתב כשמגיע אל האמת, ומפיק לה מדכתיב בכל המקום אשר אזכיר את שמי וכו'. וכבר הרגישו המפרשים דהיל"ל אשר תזכיר את שמי ופירשו מה שפירשו, אך אין לנו אלא דברי האר"י זלה"ה שפירש כי כשהכהן גדול היה מזכיר השם המפורש, היה השם יוצא מאליו מפיהו כמו-שכתוב יוצא מפי כהן גדול וכו'. וזהו בכל המקום דהיינו המקום, ששרתה שכינה בה' מקומות, דהיינו באהל מועד ובשילה ובבית עולמים ראשון ושני ושלישי שיבנה במהרה בימינו, ובמקומות אלה אזכיר את שמי, ומשם למדנו ליחיד שיושב ועוסק בתורה שהשכינה עמו, והיא המקשקשת בפיו ובזה אבא אליך וברכתיך. ואחרי כל אלה נבא לביאור המשנה שכולה מדברת בעסק התורה, ולכן אמר עשרה שיושבין ועוסקין בתורה, דהיינו בקביעות מזמנים עצמן לכך שכינה שרויה ביניהם, דהיינו שקדמה שכינה ואתיא, וזהו שרויה שגם הוא שורה עמהם בקביעות, ומנין אפילו חמשה וכו'. שלא תאמר דוקא כשהם עשרה שיושבין ועוסקין בתורה שכינה ביניהם אבל פחות לא, לכן אמר ומנין אפילו חמשה, נקט החצי מהעשרה והוא הדין עד תשעה, שנאמר ואגודתו על ארץ יסדה. ופירש הר"ב ובראש המקרא הוא אומר הבונה בשמים מעלותיו. כלומר השכינה שהיא בשמים יורדת למטה לארץ כשיש שם אגודה עוסקים בתורה, מהלשון הזה למדנו ההפרש שיש בין עשרה לחמשה, דבעשרה קדמה שכינה ואתיא, אך בחמשה עד דיתבי. והוא מה-שכתב הר"ב כשיש שם אגודה עוסקים בתורה, שצריך שתחילה יעסקו בתורה ואח"כ באה השכינה. ומלבד מה שפירש הר"ב שאדם אוגד בידו אחת שיש בה ה' אצבעות, יש גם-כן ראיה ממלת יסדה, דהיה די שיאמר ואגודתו על ארץ יסד, אלא שרצה ללמד דבה' עסקינן והיינו יסד ה, ומנין אפילו שלשה וכו'. אע"פ שכבר יש הפרש בין עשרה לחמשה עכ"ז בשלשה יש מעליותא טפי מצד ששלשה הם בית-דין אע"פ שהם פחות במנין, משום דהדין א' מרגלי העולם, והוא חשוב מהתורה כדגרסינן בפרק-קמא דשבת רב אמי ורב אסי הוו יתבי וגרסי ביני עמודי, וכל שעתא ושעתא הוו טפחי אעיברא דדשא ואמרי אי איכא דאית ליה דינא ליעול וליתי. וכתבו שם התוספות הכא משמע דעדיף דין מתלמוד-תורה וכו' ע"ש. הנה כי כן זהו-שכתוב ומנין אפילו שלשה שנאמר בקרב אלקים ישפוט. שהכוונה כיון שג' יכולים לדון שהם בית-דין, ואף על פי שעוסקים בתורה חייבים לפסוק כשבא דין לפניהם, לכן גם באלו השכינה שרויה, ומנין אפילו שנים שנאמר אז נדברו וכו'. כבר פירשנו זה לעיל ודוק. ויש לי רמז נכון לכל דברי התנא הקדוש הזה, והוא מה-שכתוב בפרשת תשא קח לך סמים נטף ושחלת וחלבנה סמים ולבונה זכה וכו'. שפירש שם רש"י ז"ל מיעוט סמים שנים, נטף ושחלת וחלבנה ג', הרי חמשה, סמים לרבות עוד כמו אלו הרי עשר, ולבונה הרי י"א. ולמה כתבה התורה בלשון זה ולא אמרה בפירוש שיהיו י"א. נלע"ד שזה ללמדנו כמה חביבה התורה לפני הב"ה וכמה חביבין לומדיה לפניו, שהרי הקטרת שהיא חביבה כל כך, ישימו קטורה באפיך, מנין סממניה כמנין עוסקי התורה, ולרמוז שצריך ללמוד התורה בהתאסף ראשי עם, וגם לכלול עמהם אף הרשעים כחלבנה שבתוך הקטרת, וכמו-שכתוב לעולם יעסוק אדם בתורה ובמצות אפילו שלא לשמן, שמתוך שלא לשמן בא לשמן. ולכן הכל נרמז בקטרת כי סמים הראשון הם שנים, אז נדברו יראי ה' איש אל רעהו, נטף ושחלת וחלבנה הם השלשה, ולאשמעינן דדין נמי היינו תורה ודעדיף ממנה, לכן הזכיר אלו השלשה בפרטן, וראשי-תיבות שלהם נח"ש, לרמוז כי בהם מסיר כח הנחש, הוא שטן הוא יצה"ר הוא מלאך המות, כי בכח התורה נעשו חירות ממנו, וגם ראשי-תיבות חשן, הוא חשן משפט, כי בשלשה יש בית-דין לדון על פי התורה, שמי השני הם חמשה כמנין חמשה חומשי תורה שאדם עוסק בהם חמש שנים, וחמש שנים למשנה וחמש לגמרא, ולכן החמשה שעוסקין בתורה שנקרא אגודה הם מקיימין את העולם, ובין כולם הם עשרה שהם עדה שלימה ומצטרפין לכל דבר שבקדושה, ולכן בכללם החלבנה כמו-שכתוב כל תענית שאין בה מפושעי ישראל אינה תענית, וכן בתפילה צריך לצרף עמנו את פושעי ישראל שיהיו נמנין עמנו כמו-שכתב רש"י ז"ל שם, ולבונה זכה כנגד א' שיושב ועוסק בתורה שצריך שתהיה מחשבתו זכה אם יזכה להיות שכינה עמו.

^ משנה ח.
@ רבי אלעזר איש ברתותא אומר: תן לו משלו שאתה ושלך שלו. וכן בדוד הוא אומר (דברי הימים א כט): כי ממך הכל ומידך נתנו לך.
כל נדיב לב יביא את תרומת ה' בזריזות ובשמחה, שכן מצינו בדברי הימים א' כ"ט כשהתנדב דוד המלך ע"ה לבנין בית המקדש ככתוב שם, אמר עוד (דברי הימים א' כט, ה): ומי מתנדב למלאת ידו היום לה'. ושם נאמר (ו): ויתנדבו שרי האבות וכו'. (ז): ויתנו לעבודת בית האלוקים וכו'. הרי שתכף ומיד נזדרזו ולא החמיצו המצוה כדי שלא יתעכב הדבר ולא יטרידם יצרם, ועוד שם (ט): וישמחו העם על התנדבם. הרי השמחה ששמחו על התנדבם, כי בלב שלם התנדבו לה', כלומר לא עשו זה לעשות נחת רוח למלך רק בלב שלם התנדבו לה', ואעפ"כ וגם דוד המלך שמח שמחה גדולה, כי לא הרע לו בעבור שלא התנדבו לכבודו רק לכבוד ה'. ועוד נלע"ד לומר דבר נכון למה הוצרך לומר וגם דוד המלך וכו'. לפי שהגיד הכתוב כי הוא הכין שלשת אלפים ככרי זהב ושבעת אלפים ככר כסף, (ז): והם התנדבו זהב ככרים חמשת אלפים וכסף ככרים עשרת אלפים ונחשת רבו וכו'. ואם-כן היה עולה על לב איש שדוד קינא בדבר כי הם התנדבו יותר ממנו, לכן העיד הכתוב וגם דוד המלך שמח שמחה גדולה על התנדבם כל הנדבה ההיא, ואמר אח"כ (יד): וכי מי אני ומי עמי כי נעצור כח להתנדב כזאת כי ממך הכל ומידך נתנו לך. (טו): כי גרים אנחנו וכו'. (טז): ה' אלקינו כל ההמון הזה אשר הכינונו לבנות לך בית לשם קדשך מידך הוא ולך הכל. וצריך לדקדק בפסוקים אלה שנראה בהם כפל ענין במלות שונות, ועוד צריך לדקדק כי בראשונה אמר כי ממך הכל ומידך נתנו לך, ואח"כ שינה לשונו ואמר מידך הוא ולך הכל. אמנם תחילה אמר וכי מי אני ומי עמי כי נעצור כח להתנדב כזאת, כי בין נדבת ישראל בין מה שהכין הוא, כבר הקדים הב"ה להביאו לידם, ואיתא בויקרא רבה פ' כ"ז (איוב מא, ג): מי הקדימני ואשלם. מי קילס לפני עד שלא נתתי לו נשמה, מי עשה לי מזוזה עד שלא נתתי לו בית וכו'. ובמדבר רבה פ' י"ד מי הקדימני ואשלם. מי שאין לו נכסים ועושה צדקה וגמילות-חסדים וכו'. הרי שני מיני בעלי צדקה, מי שהקדים לו הב"ה ונותן לו משלו, מי שאין לו ועושה. לכן אמר דוד המלך ע"ה כלפי ישראל שהתנדבו יותר ממנו, וכי מי אני ומי עמי כי נעצור כח להתנדב כזאת, כלל עצמו עמהם כי הוא גרם להם שיתנדבו, אין זה משלנו רק כי ממך הכל שאתה השפעת להם מטובך ומידך נתנו לך, ועל נדבתו שהכין משלל הגוים אשר קבץ כנזכר במקום אחר, אמר כל ההמון הזה אשר הכינונו מידך, הוא שאתה נתת בידי את שונאי שלקחתי את ממונם, ולך הכל כי לא מכחי ועוצם ידי עשיתי לי את החיל הזה רק מידך הוא שנתת ידך עמי להתגבר על שונאי, ולכן ולך הכל, וחזר ואמר אני ביושר לבבי התנדבתי כל אלה ולא לשום שררה, ולפי זה ועתה עמך הנמצאו פה ראיתי בשמחה להתנדב לך, שלא קנאתי בהם אף שהגדילו לעשות יותר ממני, ז"ל רבי אליעזר איש ברתותא תן לו משלו וכו'. וקשה מה הוסיף רבי אליעזר על הכתוב שהביא כי ממך הכל וכו'. ועוד מאי שאתה ושלך שלו דהיל"ל ששלך שלו, לכן פירש הרב לא תמנע מלהתעסק בחפצי שמים בין בגופך בין בממונך שאתה וממונך שלו, כי לא על הממון בלבד אמר התנא רק על גופו גם-כן, וזהו שהוסיף על-דרך הכתוב ואמר תן לו משלו, לא תחמיץ את המצוה בבואה לידך רק תכף ומיד תן לו משלו, כי כבר הקדים לתת לך ממון לעשות בו צדקה שאתה ושלך שלו, וכן בדוד הוא אומר. כלומר אף על פי שדוד המלך ע"ה כבש עמים רבים והרג מלכים עצומים ונטל ממונם להקדישו לשמים, לא בשביל זה גבה לבו לומר בכח ידי עשיתי, רק אמר כי ממך הכל, כל מה שנצחתי את אויבי ולקחתי ממונם ממך הכל, כי על הנצחון ממך הכל, ועל הממון שקיבץ ונתנו לבנות הבית ומידך נתנו לך, כי אתה מתחילה נתתו בידינו, ומידך נתנו לך.

^ משנה ט.
@ רבי שמעון אומר: המהלך בדרך ושונה ומפסיק ממשנתו ואומר מה נאה אילן זה ומה נאה ניר זה, מעלה עליו הכתוב כאילו מתחייב בנפשו.
מה נאוו הדברים האלה לרבי שמעון הוא רבי שמעון בן יוחאי, ולא נצטרך לשנות הגירסא ולגרוס רבי יעקב כמו שכתב בעל מדרש שמואל, וכן הביא בעל תוספת יום טוב, לפי שדבר הלמד מענינו הוא שהם דברי רשב"י, שכן כתוב בזהר פ' שלח דף קס"ב א' ששמעו דברי אלקים מדבר האי מאן דפסק יתפסק, מאן דפסק מילין דאורייתא על מילין בטלין יתפסקון חייוהי מהאי עלמא ודיניה קיימא בההוא עלמא, ואמר המהלך בדרך ולא ההולך. וכמו-שכתב רבי חנינא בן חכינאי לעיל והמהלך בדרך יחידי. לרמוז למה-שכתוב בפרק א' על משנה אם אין אני לי מי לי. שכן בהלל נאמר היה מהלך, לפי שכל כך היה רגיל ללכת לב"כ ולב"מ, שכשהיה רוצה ללכת לדבר חרשות היה צריך להכריח את רגליו נגד רצונם. ואם-כן המהלך בדרך רוצה-לומר לדבר הרשות, לפי שאם הולך בדרך מצוה כבר הבטיחונו רז"ל בפרק-קמא דפסחים שלוחי מצוה אינן נזוקין לא בהליכתן ולא בחזירתן. לכן אמר רבי-שמעון המהלך בדרך לדבר הרשות ושונה כדי שתהא התורה משמרתו, ומפסיק ממשנתו לאמר מה נאה אילן זה ומה נאה ניר זה. אע"פ שעל ידי כן בא לספר בשבחו יתב' כמו-שכתב הר"ב ז"ל מעלה עליו הכתוב כאילו מתחייב בנפשו, הנה כאן לא הביא רבי שמעון שום פסוק, ואם-כן מאי אמר מעלה עליו הכתוב, אך כוונתו ללמוד מפסוק המובא במשנה הסמוכה לה רק השמר לך וכו'. כמו שנפרש, ולכן לא אמר כמו שאמר לעיל הרי זה מתחיייב בנפשו, כי שם הסכנה מצויה לפי שהוא ניעור בלילה ואינו מהרהר בדברי-תורה, וידוע שלילה הוא שליטת המזיקין, וכן המהלך בדרך יחידי אפילו ביום כמו-שכתוב בזהר פרשת וישלח דף קס"ט ב', דכל מאן דאזיל יחידאי אפילו במתא באתרין ידיען, משיך עליה רוח מסאבא וכו'. אבל כאן שכבר לומד ושונה אלא שמפסיק לומר מה נאה וכו' מעלה עליו-הכתוב כאילו מתחייב בנפשו. כמו שנפרש לקמן.

^ משנה י.
@ רבי דוסתאי ברבי ינאי משום רבי מאיר אומר: כל השוכח דבר אחד ממשנתו, מעלה עליו הכתוב כאילו מתחייב בנפשו, שנאמר (דברים ד): רק השמר לך ושמור נפשך מאד פן תשכח את הדברים אשר ראו עיניך. יכול אפילו תקפה עליו משנתו, תלמוד לומר (שם): ופן יסורו מלבבך כל ימי חייך. הא אינו מתחייב בנפשו עד שישב ויסירם מלבו.
איתא במ' חיקור דין להרמ"ע זלה"ה חלק ב' פרק י"ו ז"ל: ואילו זכינו שמשה רבינו ע"ה ילך לפנינו מעילוי לעילוי ולוחות עדות על שתי ידיו, הנה אז כל תלמיד ותיק הקרב הקרב היה רשאי להסתכל ולהתבונן בהם ועיניו רואות כפי כוחו דקדוקי תורה חרותים עליהם, שהכל נאמר למשה בסיני וכו', ועכשיו שנגנזו לוחות הברית כל העוסק בתורה לשמה יבושר בזה כאילו עינו ראתה עכ"ל. עוד כתוב בכתבי האר"י והובא לעיל בריש פרק שני שחייב אדם להגות בתורה בד' דרכי פרד"ס, ואם אינו משלים חוקו תחזור נשמתו להתגלגל ע"ש. זהו-שאמר רבי דוסתאי כל השוכח דבר א' ממשנתו, דהיינו שלא חזר על גירסתו ולכן בא לידי שכחה, ועוד רצה להזהיר שכל אחד יחדש את חלקו אשר ניתן לו מסיני, וזהו ממשנתו. ולא ישאיר אחריו מאומה כי יצטרך לחזור לעולם, והרי זה כאילו מתחייב בנפשו, כי בחזרתו אפשר שיוסיף על חטאתו פשע, ולא זו בלבד שלא יתקן את אשר עיות אלא שיוסיף לחטוא, ולכן מעלה עליו הכתוב כאילו מתחייב בנפשו, שנאמר רק השמר לך ושמור נפשך מאד. כפל הדברים לרמז זה, כי צריך לשמור דברי תורה בלבו פן ישכחם, וגם ישמור נפשו שלא תצטרך לחזור, פן תשכח את הדברים אשר ראו עיניך, דוקא בשעה שניתנו לוחות ראשונות שכל הנפשות היו שם בשעת מתן-תורה וכל א' קיבל חלקו בסיני וראה בעצמו חרות על הלוחות, ולא זו בלבד רק עוד זאת ופן יסורו מלבבך כל ימי חייך. שצריך ליזהר שיהא תלמודו שגור בפיו, ולזה אמר יכול אפילו תקפה עליו משנתו, דקשיא ליה כפל הדברים כי כיון שאמר השמר לך וכו' פן תשכח די. האמנם רצה הכתוב להודיע לאדם כי אנוס רחמנא פטריה, והוא מי שתקפה עליו משנתו שהיה לו הרבה תורה לחדש והוכרח למות קודם זמנו, או כדי לכפר על הדור או בשביל סיבה אחרת, לכן אמר ופן יסורו מלבבך כל ימי חייך, שחיה כל השנים הקצובות לו ומלאו ימיו ושנותיו ואז אם ישכחם עתיד ליתן את הדין, אמנם באופן אחר שנאנס ולא למד אינו מתחייב בנפשו, ולכן חזר ואמר הא אינו מתחייב בנפשו עד שישב, דהיינו שישב בעולם כל הימים הקצובים לו ויסירם מלבו, שלא יטרח ויעמול להחזיק מה שלמד רק יפנה לבו לבטלה ויסירם מלבו, עוד יאמר עד שישב על-דרך שפירשו ז"ל וישבו לאכול לחם וישב העם לאכול ושתה. שכל מקום שנאמר ישיבה באכילה ושתיה הכתוב מדבר, לכן פירש עד שישב שיאכל וישתה למלאת בטנו ובזה יסירם מלבו, כלפי מה שאמרו עד שיתפלל אדם על התורה שתכנס בתוך מעיו, יתפלל על אכילה ושתיה מרובה שלא תכנס לתוך מעיו. והנה למדנו המשורר במזמור קי"ט היאך יעשה האדם שלא ישכח תלמודו, ותחילה אמר נפשי בכפי תמיד. דהיינו מה-שכתוס בפרק ג' דפסחים אשרי מי שבא לכאן ותלמודו בידו. דקשה דהיל"ל ויודע תלמודו מאי בידו, אלא שרומז לאדם שיכתוב מה שלומד ומחדש כדי שלא ישכח ויתחייב בנפשו, זהו-שכתוב אשרי מי שבא לכאן ותלמודו בידו, שבידו כותב ספר זכרון לכל מה שמחדש בתורה, ואותיות בידו הם בדיו על-דרך הכתוב ואני כותב על הספר בדיו. לכן אמר נפשי בכפי תמיד. שאני כותב בכפי תמיד ובזה תורתך לא שכחתי, וגם שם אמר פתח דבריך יאיר מבין פתאים. כי ראשית דברי אל היה במתן תורה מלת אנכי, שראשי-תיבות אנא נפשאי כתבית יהבית. וזאת היא פתח דבריו ית' להודיע לבני אדם דעת לכתוב מה שלומדים, ובזה מבין פתאים שלא ישכחו דברי-תורה שלומדים, והיו לטוטפות בין עיניהם לרצון להם לפני ה'.

^ משנה יא.
@ רבי חנינא בן דוסא אומר: כל שיראת חטאו קודמת לחכמתו, חכמתו מתקיימת. וכל שחכמתו קודמת ליראת חטאו, אין חכמתו מתקיימת.
כי היכי דלא תקשה משנה זו למה-שאמר הלל הזקן בפרק ב' אין בור ירא חטא. פירש הר"ב ז"ל: שרוצה-לומר שמקדים במחשבתו יראת חטאו לחכמתו, שהוא חושב בלבו אלמוד בשביל שאהיה ירא חטא, אז חכמתו מתקיימת, וכל שאינו לומד על מנת לעשות אין חכמתו מתקיימת. ונלע"ד שזהו שאמר הכתוב הקם לעבדך אמרתך אשר ליראתך. כלומר מן הראוי הוא שתקים לי אמרתך, דהיינו התורה שאלמוד שתתקיים בי לפי שכוונתי ללמוד כדי לקיים, וזהו אשר ליראתך שאני לומד בשביל שאהיה ירא חטא, ובזה אני מבין מדרש ז"ל בפרק במה מדליקין אמר רבה בר רב הונא: כל אדם שיש בו תורה ואין בו יראת שמים, דומה לגזבר שמסרו לו מפתחות הפנימיות ומפתחות חחיצונות לא מסרו לו, בהי עייל. מכריז רבי ינאי חבל על דלית ליה ביתא ותרעא לדרתא עביד. וקשה שמדברי רבה נראה שהיראה היא המפתח החיצון, שכן פירש רש"י ז"ל יראת שמים דומה לפתחים חיצונים שדרך להם נכנסים לפנימיים, ואח"כ הביא דברי רבי ינאי חבל על דלית ליה ביתא שהיא היראה הפנימית, ותרעא שהיא הפתח החיצון דומה לתורה, הרי שדברים אלה סותרים זה את זה, אך במשנה זו יובן כי הנה יש שני מיני יראה, הא' קודם לימוד התורה והחכמה, כהא דתנן כל שיראת חטאו קודמת לחכמתו, דהיינו קדימת מחשביית כדלעיל, ועליה אמר רבה כל אדם שיש בו תורה ואין בו יראת שמים, כלומר שחכמתו קודמת ליראת חטאו שאינו לומד על מנת לעשות, הרי זה דומה לגזבר שמסרו לו מפתחות הפנימיות שלומד תורה, ומפתחות החיצונות דהיינו יראת שמים לא מסרו לו, ולכן לא תתקיים חכמתו כי חסר לו העיקר ליכנס פנימה להיות חכמתו מתקיימת, אמנם כשלמד ואז צריך להיות ירא חטא בדוקא כיון שיודע מה שצריך ליזהר ממנו ולאסור את האסור, והוא אינו עושה כן אז הוא המשל של רבי ינאי חבל על דלית ליה ביתא שהוא העיקר ללמוד על מנת לקיים, שכן כתוב יראת ה' היא אוצרו. והאוצר נתון תוך הבית פנימה והוא אין לו אוצר זה, ותרעא לביתיה עביד שהיא התורה, זה השער לה', שלומד על מנת לעשות, ואחר כן כשלמד אינו מקיים שנוח לו שלא נברא. כהא דגרסינן בברכות פרק ב' וכל העושים שלא לשמה נוח להם שלא נבראו. ובפרקא קמא דברכות אמר רבי חלבו אמר רב הונא כל אדם שיש בו יראת שמים סוף דבריו נשמעים, שנאמר סוף דבר הכל נשמע וכו'. וקשה שהרי כמה נביאים עמדו לישראל והוכיחום ולא שמעו אליהם אע"פ שהיה בהם יראת שמים בלי ספק, אך בדיוק דבריו נבין כוונתו, כי לא אמר כל אדם שיש בו יראת שמים דבריו מקובלים רק אמר נשמעים, וזה כי כל מי שאין בו יראת שמים ובא להוכיח לבני אדם אינם רוצים לשמוע דבריו, כהא דאמרינן בערכין פרק ג' תניא אמר רבי טרפון תמה אני אם יש בדור הזה שיכול להוכיח, אם יאמר לו טול קיסם מבין שיניך אומרים לו טול קורה מבין עיניך, כן הדבר הזה שהבא להוכיח ואין בו יראת שמים אין דבריו נשמעים, כי יאמרו לו קשט עצמך ואח"כ קשט אחרים, אמנם מי שיש בו יראת שמים ואינן יכולין להוכיח על פניו מומו דבריו נשמעים, ואע"פ שלא ישמעו אליו תכף ומיד כי עדין הולכים בשרירות לבם עכ"ז סוף דבריו נשמעים, כי בבא הזמן יהיה מי שנותן לב לדבריו וישוב מרעתו, ויהי מה דבריו נשמעים ואין קצים בהם, וזהו שאמר הכתוב סוף דבר הכל נשמע. וזה יהי' כשהאלקים ירא ואת מצותיו שמור, ודוק.

^ משנה יב.
@ הוא היה אומר: כל שמעשיו מרובין מחכמתו, חכמתו מתקיימת. וכל שחכמתו מרובה ממעשיו, אין חכמתו מתקיימת.
גם פה פירש הר"ב ז"ל: הכא מיירי שזריז במצות עשה ולעיל בכל שיראת חטאו וכו' איירי שנזהר במצות לא תעשה. על כן הוכרח לפרש כן כדי שלא יקשה כפל הדברים דהיינו הך דלעיל, וגם בזה דיבר הכתוב הבינני ואצרה תורתך וכו'. שלא תשכח חכמתי ממני, וזה יהיה כשיהיו מעשי מרובין, שעל כן אמר הדריכני בנתיב מצותיך. להרבות מעשי כי בו חפצתי שיהיו מעשי מרובין מחכמתי כדי שתהיה חכמתי מתקיימת. אמנם יקשה לרבי חנינא בן דוסא מאמרם ז"ל בפרק א' דקדושין ז"ל: וכבר היה רבי טרפון וזקנים מסובין בעליית בית נתזה בלוד, נשאלה שאלה זו לפניהם תלמוד גדול או מעשה גדול, נענה רבי טרפון ואמר מעשה גדול, נענה רבי עקיבא ואמר תלמוד גדול, נענו כולם ואמרו תלמוד גדול שמביא לידי מעשה. ופירש רש"י ז"ל תלמוד גדול שמביא לידי מעשה נמצאו שניהם בידו עכ"ל. וצריך להבין שכיון שתלמוד גדול וכו' איך יאמר רבי חנינא בן דוסא כל שמעשיו מרובין מחכמתו וכו' וכל שחכמתו וכו'. שהרי זה סותר למ' דקדושין, אמנם הכל יובן בפירוש מדרש א' לרז"ל בפרק חלק ז"ל, אמר רבי אלעזר אדם לעמל נברא שנאמר כי אדם לעמל יולד, איני יודע אם לעמל פה נברא, אם לעמל מלאכה נברא, כשהוא אומר כי אכף עליו פיהו, הוי אומר לעמל פה נברא, ועדין איני יודע אם לעמל תורה אם לעמל שיחה, כשהוא אומר לא ימוש ספר התורה הזה מפיך. הוי אומר לעמל תורה נברא, והיינו דאמר רבא כולהו גופי דרופתקי נינהו טוביה לדזכי והוי דרופתקי דאורייתא ע"כ. ופירש רש"י ז"ל דרופתקי טרחנין, כלומר כל הגופין לעמל נבראו, אשריו למי שזכה והיה עמלו וטרחו בתורה. לישנא-אחרינא דרופתקי כיס ארוך שמשימין בו מעות, כל הגופין נרתיקין הן לקבל ולהכניס דברים, אשריו למי שזכה ונעשה נרתיק לתורה. ויש לדקדק במ' זה, תחילה למה שינה רבי אלעזר מהכתוב, שהכתוב אומר לעמל יולד והוא אומר לעמל נברא, ועוד מה עמל שייך בפה שאמר אם לעמל פה נברא, שאם על המאכל כדכתיב כל עמל האדם לפיהו. וכי סלקא-דעתך שנברא אדם לאכילה וכמו כן לעמל מלאכה, והלא בפרק כיצד מברכין איתא שבזמן שישראל עושין רצונו של מקום, מלאכתן נעשית על-ידי אחרים, ועוד קשה מה-שכתוב אם לעמל שיחה, שאם על שיחה בטלה הוא אומר אטו בשופטני עסקינן שעוסקין בשיחה בטלה, אשר על כל אלה תטוף מלתי עם מה-שכתוב בזהר פרשת ויחי דף רמ"ה ב' וז"ל: נשמתא דצדיקייא עילאין על כל אינון מילין ומשריין דלעילא, ואי תימא אמאי נחתין להאי עלמא ואמאי אסתלקו מיניה, למלכא דאתיליד ליה בר שדר ליה לחד כפר למרבי ליה ולגדלא ליה עד דיתרבי ויולפון ליה ארחי דהיכלא דמלכא, שמע מלכא דהא בריה רב, מה עבד ברחימו דבריה אעיל ליה להיכליה וחדי עמיה כל יומא וכו', ע"ש כל הענין. אך הכוונה כי הנשמה  באה בגוף כדי לזככו ויזכה גם הוא בתחית המתים, וזהו-שאמר רבי אלעזר אדם לעמל נברא, כי תכלית בריאת האדם היתה לתכלית זה כדי שיזדכך גופו ויזכה גם הוא לאור באור החיים, האמנם אמר הכתוב כי אדם לעמל יולד לפי שבהיותו ברחם אמו נר דלוק על ראשו, דהיינו הנשמה נר ה' נשמת אדם ומלמדין אותו כל התורה, אך בצאתו מרחם אמו משכחין אותו כנזכר לרז"ל בנדה פרק ג', לכן אע"פ שלעמל נברא לא נזכר זה רק בעת הלידה ואז ניכר שאדם לעמל יולד, והאמת הוא שלעמל נברא, ועל העמל הזה מהו אמר רבי אלעזר איני יודע אם לעמל פה נברא, דהיינו התלמוד כדברי רבי עקיבא, אם לעמל מלאכה נברא דהיינו המעשה כדברי רבי-טרפון כי הכל עמל, שהרי גם העיון בתורה הוא עמל גדול כאמרם למה נקרא שמה תושיה שמתשת כחו של אדם. כשהוא אומר כי אכף עליו פיהו. הוי אומר לעמל פה נברא, כי הכתוב אומר במשלי י"ו נפש עמל עמלה לו כי אכף עליו פיהו. הכוונה כי הנפש של האדם שלעמל יולד תזכך גופו בעסק התורה, וזהו שמתשת כוחו של אדם שהוא הגוף שמחומר קורץ, שלכן נקרא אדם שנוצר מאדמה וזה על ידי התורה שהיא עמל פה, וזהו כי אכף עליו פיהו כי על-ידי פיהו כופה החומר לשוב רוחניות, כי בזה נראה שתלמוד גדול, והוא מה-שכתוב בסוטה פרק ג' כי נר מצוה ותורה אור. מה נר אינה מגינה אלא לפי שעה, כך מצוה אינה מגינה אלא לפי שעה. ומה אור מגין לעולם אף תורה מגינה לעולם. וזה כי לקמן בפרק ד' תנן העושה מצוה אחת קונה לו פרקליט אחד והעובר עבירה אחת קונה לו קטיגור א'. ואם-כן הפרקליט דוחה את הקטיגור וההפך בהפך, אך מהתורה נעשים שמים חדשים וארץ חדשה כנודע והם עומדים לעולם כמו-שכתוב בישעיה ס"ו, ועוד כי התורה יש בה כח להחיות הגוף בקבר כמו-שכתוב לעיל במשנת רבי חנינא בן חכינאי וכו' ע"ש. וזהו-שאמר שם במשלי י"ו. (כב): מקור חיים שכל בעליו וכו'. שמי שיש לו שכל לחדש בתורה יש לו כח להחיותו בקבר, ועוד שם לב חכם ישכיל פיהו. כי לכן אמר פיהו ולא פיו, לרמוז לזה כי כשהחכם דורש ואומר שמועה מפיו של חכם אחר, ישכיל פיהו שגורם ששפתותיו דובבות בקבר, וזהו ועל שפתיו יוסיף לקח, דהיינו תוספת למה שכבר צללו שפתיו בעולם-הזה, ובזה צוף דבש אמרי נועם שמחדש בתורה דברים הנחמדים מזהב ומתוקים מדבש מתוק לנפש ומרפא לעצם, שגם הגוף מתרפא בדברי תורה ושב לרוחניות, ובכן יש דרך ישר לפני איש להטות לבבו אליו ואחריתה דרכי מות, שגם במותו יקח הכל וירד אחדיו כבודו, כי יאכל מפרי דרכו נפש עמל עמלה לו וכו'. כדלעיל, ועדין איני יודע אם לעמל תורה אם לעמל שיחה, כתב בעל קרבן אהרן בהקדמתו לספר הנכבד ההוא כי גם במעשה המצות לא יחוייב כל אדם לעשותם בפועל, שהרי כמה מצות יש שלא כל אדם יוכל לעשותם, אמנם די בזה כי בלמדו אותם יצייר בשכלו אותה המצוה בכל מה שיצטרך לצייר ממנה, באופן שיהיו כחותיו הגופניים מתנשאים לעומת שכלו מוכנים לעשותם, כי אז בעיון הזה יספיק לו לשלימות שניהם העיון והמעשה, ולזה כיוונו רז"ל באמרם הלמד על-מנת לעשות ולא אמרו הלומד ועושה, וגם תורתנו הקדושה תאמר תשמרון לעשות ולא אמרה תשמרו ותעשו, ולכן אמרו ונשלמה פרים שפתינו. כל העוסק בתורת עולה כאילו הקריב עולה ע"ש. רצונו לומר כי מי שלא יוכל לקיים המצוה בפועל יקיימנה בכח רצונו הטוב, וז"ש מאמרנו אחרי שקיים שלעמל פה נברא דהיינו הלימוד, ועדין איני יודע אם לעמל תורה דהיינו המעשה התורני שאמר בעל קרבן אהרן שיכוין בלימודו לעשות המצוה כתיקונה, אם לעמל שיחה דהיינו העיון לבד מבלי פנות מחשבתו לקיום המצוה, וזה יוכל לעלות על הדעת מכח מה-שכתוב בירושלמי דפאה פרק א' אפילו כל מצות התורה אינן שוות לדבר א' מן התורה. ופירש עליו בעל ע"י ז"ל: בא להודיענו שידיעת התורה והרגל הלימוד בה עולה למעלה על קיום כל המצות, ובלבד שיהא ירא שמים ולא יעשה עבירה, ע"כ. ז"ש אם לעמל שיחה, כשהוא אומר לא ימוש וכו'. שזהו דוקא המעשה התורני, שבלמדו המצוה יכוין בלבו לעשותה, שלכן אמר והגית בו יומם ולילה למען תשמור לעשות וכו'. כדברי בעל קרבן אהרן הנזכר, וזהו-שאמר ככל הכתוב בו שאע"פ שלא יוכל לעשות כל הכתוב בו ממש, שהרי יהושע לא היה כהן ולא היה יכול לעשות כל מצות התורה עכ"ז ישמור לעשות ככל הכתוב בו, דהיינו במחשבה לבד אף שלא יקיים המצות בפועל כי אז תצליח דרכיך ואז תשכיל, הכפל להורות שיש בידו עיון ומעשה, הוי אומר לעמל תורה נברא. והוא מ"ש תלמוד גדול שמביא לידי מעשה. ופירשו רז"ל נמצאו שניהם בידו. פירוש בזמן א' מקיים עיון ומעשה. והוכרח רש"י ז"ל לפרש כן לפי שיקשה אמרו תלמוד גדול שמביא לידי מעשה, שהרי לעולם התכלית הוא גדול מהסיבות המביאות אליו, ואיך יאמר תלמוד גדול לפי שמביא לידי מעשה שהוא התכלית, דאדרבא המעשה הוא גדול, לכן פירש רש"י נמצאו שניהם בידו, כי בלימוד על-מנת לעשות מקיים את שניהם ולכן התלמוד גדול, לא כן המעשה לבדו, ולקיים זה אמר והיינו דאמר רבא כולהו גופי דרופתקי נינהו. דקדק לומר כולהו גופי ולא אמר כולהו אינשי, כי לתיקון הגופים מדבר שאדם לעמל יולד לתקן גופו ואשרי האיש שעמלו בתורה, דהיינו לשמור ולעשות שניהם כא' טובים, ובזה לא יחלוקו דברי רבי חנינא בן דוסא עם דברי רז"ל שהתלמוד גדול, כי הוא אמר ויהי הוא ציוה ויעמוד דברי המ' תלמוד גדול וכו'. וז"ל כל שמעשיו מרובין מחכמתו, דהיינו שבמה שלומד מקיים בכח כמה מצות, ואפשר שהמם מ"ם הסיבה, כלומר שמעשיו מרובין מחמת חכמתו, שבלמדו תורה וחכמה מכוין לעשות, אז חכמתו מתקיימת שתלמוד גדול שמביא לידי מעשה, אך אם מכווין לעמל שיחה בלבד, ללמוד ולא מכוין לקיים באותה שעה, אז אין חכמתו מתקיימת, ובזה כל דברי חכמים קיימים.

^ משנה יג.
@ הוא היה אומר: כל שרוח הבריות נוחה הימנו, רוח המקום נוחה הימנו. וכל שאין רוח הבריות נוחה הימנו, אין רוח המקום נוחה הימנו.
כלל גדול אמרו חכמים, מכלל הין אתה שומע לאו. ואם-כן באמרו כל שרוח הבריות נוחה הימנו וכו' נשמע ההפך, וכבר העירו המפרשים זה ופירשו מה שפירשו, אמנם נלע"ד שאם לא היה חוזר לומר וכל שאין רוח הבריות וכו'. הייתי אומר שאין הדבר כן, שהרי מצינו שאמרו בכתובות פרק י"ג אמר אביי האי צורבא מרבנן דמרחמין ליה בני מאתיה, לאו משום דמעלי טפי אלא משום דלא מוכח להו במילי דשמיא. ואם כן גם אנו נאמר האי צורבא מרבנן דלא מרחמין ליה בני מאתיה משום דמוכח להו במילי דשמיא. ואין בזה אין רוח הבריות נוחה הימנו מפני שמוכיח אותם, נאמר שאין רוח המקום נוחה הימנו, ודאי שאין לומר כן ולזה הוצרך לחזור ולומר וכל שאין רוח הבריות נוחה הימנו, דאין נכלל בזה מי שמוכיח אותם, לפי שסוף סוף כשיראו שמוכיחם לטובתם יהא רוחם נוחה הימנו, אך מי שאין רוח הבריות נוחה הימנו, כלל זה מורה שאין רוח המקום נוחה הימנו, וגם לא יקשה דבר אביי לרישא כל שרוח הבריות נוחה הימנו באמרנו כי האי צורבא מרבנן דמרחמין וכו' ודאי שאין רוח המקום נוחה הימנו, כי התנא דקדק בלשונו כל שרוח הבריות נוחה הימנו, רוח הבריות דוקא והאי צורבא מרבנן דלא מוכח להו במילי דשמי' הוא אהוב לבני מאתיה בלבד, אבל אין רוח כל הבריות נוחה הימנו, שיכירו וידעו כי לא יפה הוא עושה שלא להוכיחם. וסוף סוף יהיה גורם להם רעה שישוב עמלם בראשם, אמנם דברי התנא יובנו עם מ' ז"ל בפרק ח' דיומא תניא ואהבת את ה' אלקיך. שיהא שם שמים מתאהב על ידיך, שיהא אדם קורא ושונה ומשמש תלמידי-חכמים ודיבורו בנחת עם הבריות, ומקחו ומתנו בשוק נאה ונושא ונותן באמונה, מה הבריות אומרות עליו אשרי פלוני שלמד תורה וכו'. עליו הכתוב אומר ויאמר לי עבדי אתה ישראל אשר בך אתפאר. ובזמן שאדם קורא ושונה ואין דיבורו בנחת עם הבריות וכו' עליו הכתוב אומר באמור להם עם ה' אלה ומארצו יצאו ע"כ. הרי אלו דברי רחב"ד כל שרוח הבריות נוחה הימנו שמשאו ומתנו נאה ודיבורו בנחת עם הבריות, שאז רוח הבריות נוחה הימנו, גם רוח המקום נוחה הימנו שאומר לו עבדי אתה וכו' וכל שאין רוח הבריות נוחה הימנו שאין דיבורו בנחת ואין משאו ומתנו נאה, אע"פ שקורא ושונה אין רוח המקום נוחה הימנו, וזהו שהוצרך לחזור ולומר וכל שאין רוח הבריות וכו', כי אע"פ שעוסק בתורה כיון שאין רוח הבריות נוחה הימנו בעבור שאינו נוהג כשורה בין הבריות, גם אין רוח המקום נוחה הימנו ולכן הוצרכו שניהם.

^ משנה יד.
@ רבי דוסא בן הרכינס אומר: שינה של שחרית ויין של צהרים ושיחת הילדים וישיבת בתי כנסיות של עמי הארץ, מוציאין את האדם מן העולם.
גרסינן בפרק תפלת השחר תנו רבנן כשחלה רבי אליעזר נכנסו תלמידיו לבקרו, אמרו לו רבינו למדנו אורחות חיים ונזכה בהן לחיי העה"ב. הכוונה ששאלו ממנו יורם הדרך שילכו בה ליהנות בעה"ז ולזכות לחיי העה"ב, וזהו למדנו אורחות חיים לחיי העה"ז ובזה נזכה לחיי העה"ב, אמר-להם הזהרו בכבוד חברכם, והוא מה-שאמר רבי אליעזר עצמו בפרק ב' דמכילתין יהי כבוד חבירך חביב עליך כשלך כמ"ש שם, והוא מה שכתוב בתורה ואהבת לריעך כמוך. וכתוב בכתבי האר"י ז"ל שצריך לאדם קודם שיתפלל שיקבל על עצמו מצות ואהבת לריעך כמוך כדי שתעלה תפילתו כלולה מכל ישראל, ולכן סמך אחריו וכשאתם מתפללים דעו לפני מי אתם מתפללים, כלומר שלא יתפללו בפיהם ולבם לא נכון עמם, כי כשתדעו שלפני ה' אתם עומדים שהוא בוחן לבות וכליות תקיימו מצוה זו, וכשתתפללו לשון רבים רפאנו וכו' תכוונו גם לכל ישראל ובפרט לחביריכם, ובזה תזכו לחיים ארוכים כי כל המתפלל על חבירו והוא צריך לאותו דבר הוא נענה תחילה, וגם תזכו לחיי העה"ב כי גם המאריך בתפילתו יתארכו חייו כנודע, ומנעו בניכם מן ההגיון. פירש רש"י ז"ל: משיחת הילדים והושיבום בין ברכי תלמידי-חכמים כדי שילמדו תורה. ובזה יזכה גם הוא לחיים טובים, שכן אמרו במ' כל המניח בן יגע בתורה כאילו אינו מת. ובשביל כך תזכו לחיי העה"ב. כי באריכות ימיו בעה"ז יעסוק בתורה ומצות וישלים לבושו ובזה יזכה לחיי העה"ב. אלה הם דברי רבי דוסא שינה של שחרית, שבזה עובר זמן קריאת-שמע ותפילה ואינו מתפלל עם הציבור, שאז תפילתו נמאסת כנודע. ואם יכוין בה יבא לידי עיון תפילה, שבזה מקצרין ימיו ויוצא מן העולם. ויין של צהרים שהוא קרוב לתפילת המנחה, ושתוי אל יתפלל כל-שכן כשהוא משתכר שאין תפילתו תפילה ובזה יוצא מן העולם קודם זמנו, ושיחת הילדים שבזה אינו מקיים דברי רבי אליעזר מנעו עצמכם מן ההגיון ואינו זוכה לחיים, וכן וישיבת בתי כנסיות של עמי הארץ, שמדברים דברים בטלים ונבלות הפה ודומיהם, לא די שאינו זוכה לחיים אלא שמוציאין אותו מן העולם קודם זמנו, שכן אמרו בפרק במה מדליקין בעון נבלות הפה צרות רבות וגזרות קשות מתחדשות, ובחורי שונאי ישראל מתים, יתומים ואלמנות צועקים ואינם נענים, שנאמר על כן על בחוריו לא ישמח ה' ואת יתומיו ואת אלמנותיו לא ירחם כי כלו חנף ומרע וכל פה דובר נבלה וכו'. וכבר הקשו המפרשים ז"ל למה תלה הדבר בנבלות הפה ולא בחניפות שכתוב קודם כי כלו חנף ומרע. ואני מוסיף שאיך יובן מן הכתוב כל דברי המ' צרות רבות וכו'. שאין מן הכתוב הוכחה על זה לכאורה, אשר על כן נלע"ד כי דקדקו רז"ל בכתובים בישעיה נ"ו ויכרת ה' מישראל ראש וזנב וכו' זקן ונשוא פנים הוא הראש וכו' על כן על בחוריו וכו'. ואיתא בילקוט ישעיה נ"ז שנו רבותינו כשנהרג רבן שמעון בן גמליאל ורבי ישמעאל אמר להם רבי עקיבא לתלמידיו התקינו עצמכם לפורענות, שאילו טובה עתידה לבא בדורנו לא היו מקבלין אותה אלא רבי ישמעאל ורבן שמעון, ועכשיו גלוי וידוע לפני מי שאמר והיה העולם שפורענות גדולה עתידה לבא בדורנו, ונסתלקו אלו מבינותינו לקיים מה שנאמר הצדיק אבד וכו'. זהו שאמר הכתוב ויכרת ה' מישראל. שמתו במיתה משונה ראש וזנב וכו'. זקן ונשוא פנים, זקן זה רשב"ג שהיה נשיא וזקן, ונשוא פנים זה רבי ישמעאל כהן גדול שהיה יפה תאר ונשוא פנים, ואם-כן במות אלה ודאי שפורענות עתידה לבא, וזהו על כן על בחוריו לא ישמח ה'. שילכו בשבי דכולהו איתנהו ביה ושם ימותו, ובשביל זה יתומים ואלמנות צועקים ואינם נענים כמו-שכתב רש"י ז"ל בפרשת משפטים שתהיינה הנשים צרורות באלמנות חיות, שלא יהיו עדים למיתת בעליהן ותהיינה אסורות להינשא והבנים לא יניחום בית-דין לירד לנכסי אביהן וכו'. והוא מדרש הכתוב ואת יתומיו ואת אלמנותיו לא ירחם, ולפי שהיה לו לומר כי כלו חנף ומרע ודובר נבלה. מאי וכל פה וכן רע היל"ל מהו מרע, לכן פירש ז"ל כי הכל תלוי בנבלות הפה כי זה נקרא חנף כלפי מעלה, על-דרך מה-שכתוב ולרשע אמר אלקים מה לך לספר חקי. שפירשנוהו עם מה-שכתוב בזהר פרשת פקודי רס"ג ב': ומהאי רוחא בישא תליין כמה גרדינין אחרנין דאינון ממנן לאחדא מילה בישא או מלה טינופא דאפיק בר-נש מפומיה ולבתר אפיק מילין קדישין, ווי לון ווי לחייהון וכו'. כי הנה מי שמנבל פיו ואח"כ מתפלל או עוסק בתורה, אין לך חניפות גדול מזה, ועוד כמו-שכתב הרמב"ם ז"ל כי עון נבלות הפה הוא גדול מאד לפי שאינו מקבל שום הנאה, מה שאין-כן בשאר עבירות שעושה לתאבון, לכן אמר כי כלו חנף ומרע. שמריע לאחרים כי גם השומע ושותק הוא נענש כמו שנזכיר, ולכן אמר וכל פה דובר נבלה. כלומר הנה החניפות והרע הזה הכל תלוי בפה דובר נבלה, ולפי שהרגיל בניבול פה הוא מוסיף על חטאתו פשע ואינו שב מחטאתו כי אינו חושב לעשות רע, לכן אמר בכל זאת לא שב אפו ועוד ידו נטויה. כי אפילו גזר דינו הטוב נהפך לרעה כמו-שכתוב שם, והוא מדה כנגד מדה כי כשם שהוא חנף ומהפך דברי אלקים חיים לרעה, כך גזר דינו הטוב הוא נהפך לרעה, ולכן נקרא מרע כמו-שכתוב שם בזהר פקודי ז"ל: בגין דאילין רוחין מסאבין נטלין האי מלה מסאבא, וכד אפיק בר נש לבתר מלה קדישא, אקדימו אילין רוחי מסאבי ונטלין ההיא מלה מסאבא ומסאבי לההיא מלה קדישא ולא זכי ביה בר נש וכו'. זהו בכיוון כי כלו חנף ומרע. שמריע גם המלה קדישא, ועוד שם דההוא רוחא אסטי לעילא ואדכיר חובוי דבר נש ולכן ועוד ידו נטויה, עוד אמרו שם אמר רב חסדא כל המנבל פיו מעמיקין לו גהינם, שנאמר שוחה עמוקה פי זרות. רב נחמן בר יצחק אמר אף שומע ושותק שנאמר זעום ה' יפול שם. וקשה מאד מהיכן למד רב נחמן אף שומע ושותק, שזה לא נזכר בכתוב, כי זעום ה' יפול שם יפורש על המנבל פיו דוקא, אך יובן היטב עם מה-שכתוב בשבת פרק ה' אמר רבי אחא בר חנינא: לעולם לא יצתה מדה טובה מפי הב"ה וחזר בה לרעה חוץ מדבר זה וכו'. שהיה בידם למחות ולא מיחו ע"ש, הנה כי כן דקדק רב נחמן זעום ה' שהוא מדת רחמים שהיה לו לומר זעום אלקים, ולכן אמר רב נחמן שזהו מי ששומע ושותק שיש בידו למחות ואינו מוחה, שזה דוקא הוא זעום ה' שאף מדת הרחמים מתהפכת עליו למדת הדין, כמו שהיה באותם הזקנים שתחילה ציוה והתוית תיו. כדי להצילם מן הפורענות, וכשאמרה מדת הדין שהיה בידם למחות ולא מיחו, אמר וממקדשי תחלו כמ"ש שם, וגם הוא יפול שם בשביל עון ניבול פה, וזהו שהזהיר רבי דוסא שישיבת בתי כנסיות של עמי הארץ שמנבלין פיהם מוציאין את האדם מן העולם, ודוק.

^ משנה טו.
@ רבי אלעזר המודעי אומר: המחלל את הקדשים והמבזה את המועדות והמלבין פני חבירו ברבים, והמפר בריתו של אברהם אבינו, והמגלה פנים בתורה שלא כהלכה, אף על פי שיש בידו תורה ומעשים טובים, אין לו חלק לעולם הבא.
איתא בפרק חלק תנו רבנן כי דבר ה' בזה וכו'. מכאן אמר רבי אלעזר המודעי המחלל את הקדשים והמבזה את המועדות וכו', כדתני להו הכא. והטעם לפע"ד כי כל אלו החמשה דברים דוקא הם בשם ה', כי כבר אמרו בתורת כהנים ריש פרשת ויקרא רבי יוסי אומר: כל מקום שנאמר קרבן אמור ביו"ד ה"א, שלא ליתן פתחון פה למינים לרדות. ולכן אמר הכתוב זובח לאלקים יחרם וכו'. כי שם אלקים נאמר על הדיינים גם-כן, ויש גם-כן אלקים אחרים, לכן אמר הכתוב אדם כי יקריב מכם קרבן לה'. דוקא ולא לאלקים שיש מקום לטעות, וכמו-שכתוב בזהר משפטים דף ק"ח ב': בההוא זמנא אז תחפוץ זבחי צדק, בגין דהא כדין יתחבר כולא בחיבורא חדא ויהא שמא שלים בכל תיקוניה, וכדין קרבנא להוי שלים לה' אלקים, דהשתא אלקים לא אתחבר לקרבנא, דאלמלא אתחבר ביה כמה אלקים יסלקון אודנין לאתחברא תמן, אבל בההוא זמנא אתה אלקים לבדך ואין אלקים אחרא, ובההיא זמנא אין אלקים עמדי, דהא כל סטרא-אחרא אתעבר וכו'. זהו שאמר הכתוב זובח לאלקים יחרם. כשזובח לאלקים בלבד, וזהו דוקא בזמן הזה אבל לעתיד שיהא השם שלם ויקרא ה' אלקים, אז מותר גם לאלקים. וזהו בלתי לה' לבדו. כי לעתיד יהיה לבדו ואין שום אלקים עמו, אז יותר גם לאלקים, ומכל זה למדנו כי המחלל את הקדשים הוי בכלל כי דבר ה' בזה. לפי שכל מקום שנאמר קרבן אמור בשם המיוחד, וכן המבזה את המועדות שנקראים בשמו יתברך, שכן כתוב (ויקרא כג, ב): (אלה) מועדי ה' מקראי קדש וכו' אלה הם מועדי. שנכלל בזה חול המועד כמו-שכתב הר"ב ז"ל ובזהר פרשת אמור צ"ד א': מהו מועדי ה', רבי שמעון אמר מה' אינון דביה אתקשרו וכו'. ואם-כן המבזה את המועדות נכלל בפסוק כי דבר ה' בזה, והמלבין פני חבירו ברבים גם זה בכלל כי דבר ה' בזה. לפי שכתוב ויברא אלקים את האדם בצלמו, והמפר בריתו של אברהם אבינו, דכתיב כי דבר ה' בזה ואת מצותיו הפר. וגם זה הוא בשם ה', כי כן מצות המילה היא לגלות י' של שדי שהיא הי' של שם הקדוש שמתגלה במילה, ודרשו דורשי רשומות מי יעלה לנו השמימה ראשי-תיבות מילה, סופי-תיבות י"דוד, והמגלה פנים בתורה שלא כהלכה, כי כל התורה כולה שמותיו של הב"ה. והתורה נקראת דבר ה', ונקט המגלה פנים לפי שכל מה שתלמיד ותיק וכו'. כמו שפירשנו לעיל במשנת רבי דוסתאי ברבי ינאי וכו' ע"ש. וכל א' רואה חלקו בלוחות, שעל זה נאמר גל עיני ואביטה נפלאות מתורתך, אך מי שמפרש דברי תורה שלא כהלכה הוא מגלה פנים בתורה בדברי שקר, ולכן הוא בכלל כי דבר ה' בזה, ועל כל אלה אמר אע"פ שיש בידו תורה ומעשים-טובים אין לו חלק לעה"ב, כי כן אמר הכתוב הכרת תכרת הנפש ההיא. שהכפל בין בעה"ז בין בעה"ב, וכל זה בזמן שעוונה בה, שרוצה-לומר בה' והם הה' דברים הנ"ל, וכן עונה בה רוצה-לומר עון הבה, דהיינו שנשתרש בחטא, שרוצה-לומר המחלל והמבזה, שזה דרכו כסל לו ואינו שב מחטאתו, אז אין לו חלק לעה"ב, ואלה היו בירבעם כי הוא חלל קדשי שמים במה שהקטיר לע"א וביזה את המועדות, שכן כתוב אם יעלה העם הזה זבחים בבית ה' בירושלם וכו' ויעש ירבעם חג בחדש השמיני וכו'. וביטל את ישראל מעלות לרגל והלבין פני חבירו ברבים, שהוכיח את שלמה ברבים כמו-שכתוב בפרק חלק אמר רבי יוחנן מפני מה זכה ירבעם למלכות מפני שהוכיח את שלמה, ומפני מה נענש מפני שהוכיחו ברבים, שנאמר וזה הדבר אשר הרים יד במלך שלמה בנה את המלוא וכו'. אמר-לו אביך פרץ פרצות בחומה כדי שיעלו ישראל לרגל וכו'. הנה נענש מדה כנגד מדה כי הוכיח ברבים לשלמה שבנה את המלוא, שבזה גרם לישראל שלא יעלו לרגל, והוא ביטל את ישראל שלא יעלו לרגל כמו-שכתוב שהושיב שומרים בדרכים ואם-כן עבר על אלו, והמפר בריתו של אברהם-אבינו, שעבד ע"א ועשה כמה תועבות, ודעביד הא נפיל בהא, שהרי לא עבדו ישראל ע"א אלא להתיר להם עריות בפרהסיא, והוא גילה פנים בתורה שלא כהלכה שדרש ופירש שחג האסיף היה במרחשון כמו-שכתב רש"י ז"ל שם, ועל כל אלה אע"פ שהיה בידו תורה הרבה ומעשים-טובים שעשה, עכ"ז אין לו חלק לעה"ב, כדתנן שלשה מלכים וכו'.

^ משנה טז.
@ רבי ישמעאל אומר: הוי קל לראש ונוח לתשחורת והוי מקבל את כל האדם בשמחה.
על פי הדברים הקדושים שכתב רש"י ז"ל בפירוש המשנה הזאת, נבאר דרכו ונפרש גם אנחנו כיד ה' הטובה עלינו, וזה לשונו לשון הזהב: הוי קל לראש, בתחילה בעוד שאתה בחור הוי קל כנגד בוראך לעשות רצונו, וגם בזקנות תהא נוח לו, תשחורת לשון זקנה כמו הילדות והשחרות הבל וכו'. עם זה נבא לפירוש המשנה דגרסינן בפרק החליל תנו-רבנן יש מהם אומרים אשרי ילדותנו שלא ביישה את זקנותנו אלו חסידים ואנשי מעשה, ויש מהן אומרים אשרי זקנותנו שכפרה על ילדותנו אלו בעלי תשובה, אלו ואלו אומרים אשרי מי שלא חטא ומי שחטא ישוב וימחול לו. הוצרכו לומר כן אלו ואלו וכו'. דלא נימא ששני הכתות האלה חלוקים אלו על אלו, דהאומרים אשרי ילדותנו וכו'. סבירא-ליה דצדיקים עדיפי מבעלי תשובה, והאומרים אשרי זקנותנו וכו' סבירא-ליה דבעלי תשובה עדיפי, דאין הדבר כן שהרי אלו ואלו אומרים אשרי מי שלא חטא וכו'. דלעולם צדיקים עדיפי וכדברי רבי יוחנן בפרק אין עומדין, ואמנם כוונת אלו השני כתות היא מבוארת במאי דגרסינן בפרק-קמא דע"א, אשרי איש ירא ה'. אשרי איש ולא אשה, אמר רב עמרם אמר רב אשרי שעושה תשובה כשהוא איש. ריב"ל אמר אשרי שמתגבר על יצרו כאיש. ופירש רש"י ז"ל: כשהוא איש כשהוא בחור בכוחו, כלומר ממהר להכיר את בוראו קודם ימי הזקנה כאיש גבור עכ"ל. קשיא ליה לבעל המ' דהיל"ל אשרי כל ירא ה' כדאמר במקום אחר, ולמה אמר אשרי איש ירא את ה' דנפיק מינה חורבא לדרוש אשרי איש ולא אשרי אשה, ואין הדבר כן, שהרי אמרו ז"ל השוה הכתוב אשה לאיש לכל עונשין שבתורה, ואם-כן גם באשה אשרי חלקה אם היא יראה את ה'. ולכן אמר רב עמרם אמר רב שכוונת הכתוב אשרי שעושה תשובה כשהוא איש, דהיינו בחור בכחו כמו-שכתוב וחזקת והיית לאיש. שתירגם יונתן ותהא לגבר דחיל חטאין. וכן פירש הרד"ק ז"ל: זריז ומושל בנפשך וכובש את יצרך. וכן ועמשא בן איש רוצה-לומר גדול ונכבד וכו'. והיינו ממש האומרים אשרי ילדותנו שלא ביישה את זקנותנו אלו חסידים ואנשי מעשה, כי אין אדם צדיק בארץ אשר יעשה טוב ולא יחטא, ואף על-פי שקראם חסידים ואנשי מעשה צריכים תשובה לעבירות קלות שבאו לידם, וכיון שתכף שבים בבחרותם אשריהם ואשרי חלקם, וכנגד האומרים אשרי זקנותנו שכיפרה על ילדותנו, אמר ריב"ל אשרי שמתגבר על יצרו כאיש, דהיינו שלא יהא כאותם שאמרו חסריה לגנבא נפשיה לשלמנא נקיט. אלא שאע"פ שהוא זקן יצרו גובר עליו כאיש בחור והוא זריז ותקיף לכובשו, וכמו-שכתוב תקפו של יוסף ענותנותו של בועז. זהו-שאמר רבי ישמעאל לפי דרכו של רש"י ז"ל: הוי קל לראש, כלומר אם בא לפניך חטא בראשיתך, דהיינו בימי בחורותיך הוי קל לעשות תשובה ולא תמתין לימי הזקנה, כי אז יקשה עליך לעשות תשובה כיון שהורגלת במדות רעות, וגם כי מפני זקנותך לא תוכל לסגף עצמך בתעניות ושאר דברים הצריכים לבעל תשובה, אך כשתהיה קל לראש שהרגלת עצמך לעשות תשובה בבחרותך, אז ונוח לתשחורת יהיה נוח לך גם בזקנותך כי ההרגל נעשה טבע, וזה במה שבין אדם למקום, אך במה שבין אדם לחבירו והוי מקבל את כל האדם בשמחה, הרי זה מדבר בהכנסת אורחים שהיא מצוה גדולה כמו-שכתוב בשבת פרק י"ח אמר רב יהודה אמר רב גדולה הכנסת אורחים מהקבלת פני שכינה וכו' ע"ש. לכן אמר והוי מקבל את כל האדם בשמחה. ואמרו את כל לאתויי אף מי שאינו מכירו אם הוא צדיק או רשע, לעולם יהיה ביתך פתוח לרווחה. וכמו שעשה אברהם אבינו למלאכים שחשדם כערביים ועכ"ז וירץ לקראתם וקבלם בשמחה.

^ משנה יז.
@ רבי עקיבא אומר: שחוק וקלות ראש, מרגילין את האדם לערוה. מסורת, סייג לתורה. מעשרות, סייג לעושר. נדרים, סייג לפרישות. סייג לחכמה שתיקה.
כבר קדמונו רבנן קשישי להקשות למה לא הזכיר סייג גם בראשונה לומר כובד ראש סייג לערוה, ועוד למה שינה באחרון להזכיר סייג תחילה ולא אמר שתיקה סייג לחכמה כמו באחרים, ותירצו כל אחד לפי דרכו, ואנחנו בשם אלקינו נזכיר מה-שכתוב ביבמות פרק ב' ושמרתם את משמרתי. עשו משמרת למשמרתי, כגון שניות לעריות ושבות לשבת. כי כדי שלא ליגע באיסור תורה צריך לעשות סייגים וגדרים, וזאת היתה לרבי עקיבא להורות את הדרך ילכו בה לשמור משמרת התורה, ולכן התחיל ואמר שחוק וקלות ראש מרגילין את האדם לערוה, ולא אמר בפירוש כובד ראש סייג לערוה לפי שיצרא דעבירה תקיף טפי, ואין די בכובד ראש להעבירו הימנו רק צריך לעסוק בתורה שהיא תבלין ליצה"ר, ולכן סמך אחריו מסורת סייג לתורה, אמנם אין ספק כי שחוק וקלות ראש מרגילין האדם לערוה, שכן כתוב והיה מחניך קדוש ולא יראה בך ערות דבר. כי כשלא יהיה במחנך שחוק וקלות ראש, אז יהיה קדוש כי לא יראה בך ערות דיבור, דהיינו שחוק וקלות ראש, ולהפך השחוק וקלות ראש מרגילין לערוה, כי להינצל ממנה צריך לעסוק בתורה. ויובן עם מדרש ז"ל בפרק-קמא דע"א רבי חנינא ורבי יונתן הוו אזלי באורחא, כי משו להנהו תרי שבילי, חד הוה פצי אפתחא דע"א וחד הוה פצי אפתחא דזונות, אמר-ליה חד לחבריה ניזיל אפתחא דע"א דנכיס יצריה, אמר-ליה אידך ניזיל אפתחא דזונו' ונכפייה ליצרין ונקבל אגרא, כי מטו להתם חזנהו לזונו' דאכנען מקמייהו, אמר-ליה מנא לך הא, אמר-ליה כתיב (משלי ב, יא): מזימה תשמור עליך. מאי מזימה מדברי זימה תשמור עליך תורה. ופירש רש"י ז"ל: מזימה מן הזנות תשמור עליך תורה, דסופיה דקרא (שם): תבונה תנצרכה. מזימה תשמור עליך, מכל דבר רע והרהור חטא, ואנו הולכין הלוך ודבר בדברי תורה עכ"ל. וקשה מאד למה האריך רש"י כל כך ובפרט במ"ש ואנו הולכים הלוך ודבר בדברי-תורה, כי מי לא ידע בכל אלה. אמנם נלע"ד שנשמר רש"י ז"ל במתק לשונו ממאי דגרסינן בפרק ג' דסוטה אמר רב יוסף מצוה בעידנא דעסיק בה מגנה ומצלא, תורה בין בעידנא דעסיק בה בין בעידנא דלא עסיק בה מגנא ומצלא. ופירש רש"י מגנא מן היסורין ומצלא מיצה"ר שלא יכשילנו לחטוא ע"כ. ועוד שם מתקיף לה רבא אלא מעתה דואג ואחיתופל מי לא עסקי בתורה, אמאי לא הגינה עלייהו, אלא אמר רבא תורה בעידנא דעסיק בה מגנא ומצלא, בעידנא דלא עסיק בה אגוני מגנא אצולי לא מצלא, עכ"ל. הנה כי כן באמרו מזימה תשמור עליך תורה, היה נראה לכאורה דסבירא-ליה כרב יוסף דתורה גם בעידנא דלא עסיק בה מגנא ומצלא, והיה זה דלא כהלכתא כיון דמתקיף לה רבא וכו'. לכך הוצרך רש"י ז"ל לפרש דלא פליג אמסקנא דבעידנא דלא עסיק בה אגוני מגנא אצולי לא מצלא מיצה"ר, ואנחנו שכשראו אותנו הזונו' נכנעו ממנו כדי שלא נהרהר בהן, הטעם הוא לפי שאנו הולכים הלוך ודבר בדברי-תורה, ואתיא כרבא דתורה בעידנא דעסיק בה מגנא ומצלא, וראה והבן גודל שכלו של רש"י ז"ל שלא אמר בקיצור ואנו מדברים בדברי-תורה, אלא אמר ואנו הולכים הלוך ודבר בדברי-תורה ללמדנו מהיכן נפקא ליה לומר כן, וזה על פי מה-שכתוב בתענית פרק א' שני תלמידי-חכמים שמהלכים בדרך ואין ביניהם דברי-תורה ראוים לישרף, שנאמר ויהי המה הולכים הלוך ודבר והנה רכב אש וכו'. וזהו שדקדק רש"י בלשונו ואנו הולכים הלוך ודבר בדברי-תורה כלשון הכתוב ויהי המה הולכים הלוך ודבר. ודוק שנלע"ד שכיוונתי אל האמת, הנה כי כן זהו-שאמר רבי עקיבא שחוק וקלות ראש מרגילין את האדם לערוה. וההפך מזה כשאדם מדבר בדברי-תורה ניצול מן הערוה, ולכן סמך אחריו מסורת סייג לתורה, כי הלא ידענו שהתורה הזאת היא תורה שבע"פ שהיא עיקר הדיבור בלכתך בדרך, וכמו-שכתוב אשרי תמימי דרך ההולכים בתורת ה'. כמו-שכתוב לעיל אך טוב, אשרי נוצרי עדותיו. דהיינו שבעל פה, בכל לב ידרשוהו שבה היצה"ר בטל והכל לב א' לאבינו שבשמים, ובזה אף לא פעלו עולה, אף על-פי שבדרכיו הלכו כעובדא דר"ח ור"י דלעיל שאמרו ניזיל אפתחא דזונות ונכפייה ליצרין, והנה ליכא מידי דלא רמיזא באוריתא ולכן מסורת הם סימנים שבהם לא ישכחו התורה, וזהו סייג לתורה שלא תשכח מפי זרעו, ונמשך מזה מעשרות סייג לעושר, כי הנה איתא בפרק הרואה למה נסמכה פרשת סוטה לפרשת תרומות ומעשרות, לומר לך שכל מי שיש לו תרומות ומעשרות ואינו נותנן לכהן, סוף נצרך לכהן על-ידי אשתו, שנאמר ואיש את קדשיו לו יהיו. וסמיך ליה איש איש כי תשטה אשתו. וקשה למה יביא תקלה לאשתו בשביל שלא נתן תרומות ומעשרות, אך יובן עם מ"ש בפרק ד' דמציעא אמר רב יהודה לעולם יהא אדם זהיר בתבואה בתוך ביתו, שאין מריבה מצויה בתוך ביתו של אדם אלא על עסקי תבואה, שנאמר השם גבולך שלום חלב חטים ישביעך. בשביל זה אם אינו מוציא תרומות ומעשרות, הוא בא לידי עניות ומזה נמשך קטטה בביתו ונצרך לכהן על-ידי אשתו. ועוד איתא בויקרא רבה פ' ט"ו אמר רבי אלעזר כי בעד אשה זונה עד ככר לחם. מי גרם לו שיכשל באשה זונה, על-ידי שאכל את ככרה שאינו מעושר. ובילקוט משלי ו' גריס שלא נטלה חלה, ועל כל אלה נצרך לכהן על-ידי אשתו, אך אם נתן מעשרותיו כראוי הוא מתעשר כמו שאמרו ז"ל, עשר תעשר עשר בשביל שתתעשר, ובזה אין אשתו מזנה תחתיו, וזהו מעשרות סייג לעושר וניצול מן הערוה, עוד דרך אחר להינצל מן הערוה והוא מה-שכתוב נדרים סייג לפרישות, והוא מה-שכתוב במדרש רות על-פסוק חי ה' שכבי עד הבקר. רבי יודן אמר כל אותו הלילה היה יצר הרע מקנטרו ומצערו ומפתהו בדברים, היא פנויה ואתה פנוי אתה מבקש אשה והיא מבקשת איש, עמוד ובועלה וקנה אותה בביאה, ונשבע חי ה' ליצרו וכו'. כי הנה לאו בשופטני עסקינן שבועז יבא עליה, שהרי ידענו כלה בלא ברכה אסורה לבעלה כנידה, אלא שהיה זה כמו יבום, שלכן אמרה ופרשת כנפיך על אמתך. ולכן היה יצרו מפתהו קנה אותה בביאה, שכן היבמה נקנית בביאה כמו-שכתוב יבא עליה. ולכן הוצרך לישבע ליצרו, ולפי זה נדרים סייג לפרישות, כל זה דיבר רבי-עקיבא לקיים מה שנאמר ושמרתם את משמרתי. עשו משמרת למשמרתי, והכל הולך למקום א', ואח"כ אמר סייג לחכמה שתיקה, זה אינו מדבר בחכמת התורה, שהרי אדרבא צריך לקיים והגית בו יומם ולילה. אך כוונתו על שאר חכמות הצריכות לאדם בהנהגתו, ועל זה אמר ויפה שתיקה לחכמים קל-וחומר לטפשים, ולכן שינה לשונו ולא אמר שתיקה סייג לחכמה, דלאו בתורה משתעי אלא בשאר חכמות, ועליהן אמר סייג לחכמה שתיקה כי אוטם שפתיו נבון.

^ משנה יח.
@ הוא היה אומר: חביב אדם שנברא בצלם. חבה יתירה נודעת לו שנברא בצלם, שנאמר (בראשית ט): כי בצלם אלקים עשה את האדם. חביבין ישראל שנקראו בנים למקום. חבה יתירה נודעת להם שנקראו בנים למקום, שנאמר (דברים יד): בנים אתם לה' אלקיכם. חביבין ישראל שניתן להם כלי חמדה. חבה יתירה נודעת להם שניתן להם כלי חמדה שבו נברא העולם, שנאמר (משלי ד): כי לקח טוב נתתי לכם תורתי אל תעזובו.
הטיבו אשר דברו מפרשי המסכתא הזאת על הישנות הלשון חביב אדם וכו'. שהיה די שיאמר חיבה יתרה נודעת לאדם שנברא בצלם וכן כולם. ועוד מאי שייטייהו דשלשה דברים אלה אהדדי, ועל הראיות שהביא יש גם כן למשדי בהו נרגא למה לא הביא מפסוקים הקודמים לאלה כאשר נזכיר בפרטות על כל אחד ואחד, אך טוב בעיני לפרשם שעולים בקנה אחד, וזה שכוונת התנא להראות כי אותו הנושא לבד הוא החביב לפני המקום ואין עוד אחר כמוהו, והתחיל חביב אדם שנברא בצלם, ואילו לא אמר עוד חיבה יתירה וכו' הייתי אומר שגם כל אדם מהאומות נברא בצלם, לכן הוצרך לחזור ולומר חבה יתירה נודעת לו, לאדם הנזכר שהם ישראל שנקראים אדם בשם העצם דוקא, להיות שהוא דומה אליו ית', כדכתיב ויברא אלקים את האדם בצלמו, ולכן אומר נודעת לו דוקא לאפוקי האומות, ולכן מביא ראיה מפסוק שופך דם האדם וכו' כי בצלם אלקים עשה את האדם, דדרשינן מיניה מה שכתוב בילקוט פרשת נח רודף שהיה רודף אחר חבירו להורגו, אומרים לו ראה שישראל הוא ובן ברית הוא והתורה אמרה שופך דם האדם באדם דמו ישפך וכו'. הרי מזה שהכתוב מדבר במי שהוא בן ברית דוקא שזה נקרא אדם, וגם בב"ר פ' ל"ד ז"ל: (בראשית ט, ה): מיד האדם מיד איש אחיו. זה עשו, שנאמר (בראשית לב, יב): הצילני נא מיד אחי מיד עשו. אדרוש את נפש האדם, אלו ישראל שנאמר (יחזקאל לד, לא): ואתנה צאני צאן מרעיתי אדם אתם. לפיכך הביא התנא ראיה מפסוק זה של פרשת נח ולא מויברא אלקים את האדם בצלמו. הקודם לו שהייתי מפרשו על בני נח גם-כן, אך זה נאמר על מי שהוא בן ברית דוקא, וכמו כן חביבין ישראל שנקראו בנים למקום, ולפי שהיינו יכולים לומר שגם חסידי אומות-העולם נקראים בנים בזמן שעושים מנהג בנים, לכן חזר ופירש חבה יתירה נודעת להם דוקא שנקראו בנים למקום, הם ולא אחרים שנאמר בנים אתם דוקא לה' אלקיכם. לפי שהם עובדים לאלוק א' ונשמותם חלק אלוק ממעל, דכתיב בתריה כי עם קדוש אתה לה' אלקיך. כשם שהוא קדוש כך ישראל נקראו קדושים ובך בחר ה' וכו'. ולפי זה לא הביא ראיה מפסוק בני בכורי ישראל שכתוב בפרשת שמות, לפי שמשם יש מקום לטעות שישראל דוקא נקראו בני בכורי, וזה מורה שיש שאר בנים פשוטים והייתי אומר שהם האומות, לכן לא הביא ראיה מזה רק מפסוק בנים אתם שמוציא האחרים כנזכר, ולמה נקראים בני בכורי יש טעם בשמות רבה סוף פ' ט"ו למה נקראו ישראל בני בכורי, לפי שכתוב בתורה כי את הבכור בן השנואה יכיר לתת לו פי שנים. כך ישראל יורשים שני עולמות העה"ז והעה"ב וכו', חביבין ישראל שניתן להם כלי חמדה היא התורה, ואף בזה יש פתחון פה לומר שגם לשאר האומות דפק הב"ה על פתחם אם רוצים לקבל התורה, ואילו לא שאלו מה כתיב בה היה נותנה להם, ואם-כן איה חביבותם של ישראל; לכן חזר ואמר חבה יתירה נודעת להם דוקא שניתן להם כלי חמדה שבו נברא העולם, שזה נאמר על סודות התורה שנקרא כלי חמדה שבה היה מסתכל וברא את העולם כמו-שאמרו ז"ל יודע היה בצלאל לצרף את האותיות שבהם נבראו שמים וארץ, ואף על פי שהאומות היו מקבלים אותה, לא היה נותן להם הכלי חמדה הזאת, ולכן מביא ראיה מפסוק כי לקח טוב נתתי לכם. דוקא שהוא הטוב הניתן להם ועכ"ז תורתי אל תעזובו, כי הפשט לא יופשט. אי-נמי הכלי חמדה היא תורה שבע"פ שלא היתה אלא לישראל בלבד שכפה עליהם את ההר כגיגית למען יקבלוה, מה שלא עשה כן לכל גוי, וזהו כי לקח טוב נתתי לכם דוקא ועכ"ז תורתי אל תעזובו היא תורה שבכתב, ואלה הג' הם כנגד ג' אבות שזכרנו בהקדמת מסכתא זו שהם האב המוליד והמגדל והמורה, כי כנגד האב המוליד אמר חביב אדם שנברא בצלם שהולידו והצמיחו בצלמו כדמותו, וכנגד המגדל חביבין ישראל שנקראו בנים למקום, שנהג עמהם כמנהג בנים וכמו שזכרנו שם. וכנגד המורה אמר חביבין ישראל שניתן להם כלי חמדה, להורות את בני ישראל את הדרך ילכו בה ואת המעשה אשר יעשון. הרי אלה קצות דרכינו בדברי השלם הזה, אך עוד לאלוק מילין לפרש המשנה הזאת בדרך אמת האמור בזהר פרשת נח דף ע"א א' ז"ל: תא-חזי כל אינון בני נשא דלא חטאן קמי מריהון ולא עברין על פקודי אוריתא, זיו דיוקנא דלהון לא אשתני מחיזו דדיוקנא עילאה, וכל בריין דעלמא זעין ודחלין קמיה, ובשעתא דבני נשא עברין על פתגמי אורייתא אתחלף דיוקנא דלהון ואתעבר מיניהו וכדין שלטי בהו חיות ברא וכו'. וזאת תהיה תורת מאמרם ז"ל בב"ר פ' כ"א ז"ל: (איוב יד, כ): תתקפהו לנצח ויהלוך וכו'. תוקף שנתן הב"ה באדם הראשון לנצח לעולם היה, כיון שהניח דעתו של הב"ה והלך אחר דעתו של נחש, (שם): משנה פניו ותשלחהו. והכוונה כי הב"ה ברא את האדם בצלמו למען תהיה יראתו על כל בהמה חיה ועוף כדכתיב ומוראכם וחתכם יהיה. וזהו התוקף שנתן הקדוש ב"ה באדם הראשון וכוונתו היתה שיהיה לנצח, דהיינו מ"ש לעולם היה, וכמ"ש שם בזהר בקדמיתא כל בריין דעלמא זקפן עיינין וחמאן דיוקנא קדישא עילאה וזעאן ודחלין מקמיה, שלכן נאמר לו ורדו בדגת הים ובעוף השמים וכו'. כיון שהניח דעתו של הב"ה שציוהו ומעץ הדעת טוב ורע לא תאכל ממנו. והלך אחר דעתו של נחש שאמר לו והייתם כאלקים יודעי טוב ורע, מאילן זה אכל וברא את העולם, משנה פניו ותשלחהו. שנסתלק ממנו צלם אלקי ונמשל כבהמות נדמו. והוא מה-שכתוב בזהר כיון דחטו אתהפך דיוקנייהו לדיוקנא אחרא ואתהפך דבני נשא זעין ודחלין קמי שאר בריין. והנה בזהר פרשת בראשית דף י"ג ב' אמר ז"ל כל מאן דחס על מסכני ברעותא דלבא לא משתני דיוקניה לעלם מדיוקנא דאדם הראשון ושליט על כל בריין דעלמא וכו'. והוא מה שאמר הכתוב אשרי משכיל אל דל וכו' ה' ישמרהו ויחייהו. שפירשו רז"ל ישמרהו מהמזיקין דהיינו מחיות רעות, כי אין חיה רעה שולטת באדם אלא אם-כן נדמה לו כבהמה, שאבד צלם אלקים אשר על פניו. והנה ידענו שמצות הצדקה היא לישראל הקרויים בנים כמו-שכתוב בפרק א' דבתרא שאמר רבי עקיבא לטורנוסרופוס הרשע למלך שכעס על בנו וגזר עליו שלא להאכילו ולהשקותו ובא אדם והאכילו והשקהו, כששמע המלך משגר לו דורון. ואנו קרויים בנים. עוד כתוב בזהר משפטים קכ"ה ב' ז"ל: תנא במה זכו חנניה מישאל ועזריה דאשתזיבו מאינון נסיוני, אלא בגין דלא אסתאבו במיכלהון וכו', ודניאל דאסתמר מהאי כד רמו יתיה לגובא דאריותא אשתלים בצולמא דמריה ולא שאני צולמיה לצולמא אחרא, ועל דא דחלו אריותא מיניה ולא חבלוהו. תא-חזי מה כתיב ולמקצת ימים עשרה נראה מראיהן טוב מכל הילדים וכו'. דצולמא דמריהון לא אתעדי מנהון בגין דלא אתגעלו בגיעולי מיכלהון. ונלע"ד שלפי שדניאל התחיל במצוה דכתיב וישם דניאל על לבו אשר לא יתגאל וכו'. ואחריו החזיקו  חנניה מישאל ועזריה, לכן אמר לדריוש אלקי שדר מלאכיה וסגר פום אריותא ולא חבלוני כל קבל די קדמוהי וכו' השתכחת לי. דהיינו מה שלא התגאל בפתבג המלך וביין משתיו, אלה הם דברי התנא הקדוש הזה חביב אדם שנברא בצלם כמו שפירשנו, וכדי שלא יסתלק מעולם אותו הצלם הקדוש, נתן הב"ה לישראל שתי מצות, הא' מצות הצדקה וזהו מה-שכתוב חביבין ישראל שנקראו בנים למקום, שמצוה לעשות להם צדקה לעשות רצון אבינו שבשמים, ובזה מתקיים הצלם דאינו מסתלק לעולם, והשנית היא להיזהר ממאכלות אסורות כפי מצות התורה, ולכן אמר חביבין ישראל שניתן להם כלי חמדה, כי מצות המאכלות היא שקולה ככל התורה כמו שאמרו במדרש תנחומא ריש פרשת תזריע, התינוק הזה עד שלא יצא ממעי אמו, הב"ה מצוה אותו ואומר לו מזה תאכל ומזה לא תאכל, ומשהוא מקבל עליו במעי אמו כל המצות שבתורה ואח"כ נולד וכו'. הרי שאמר כל המצות ולא פרט אלא מצות המאכלות, ולכן חביבין ישראל שניתן להם כלי חמדה, דהיינו מצות המאכלות, ובזה מתקיים צלם אלקים אשר עליהן, והן הנה דברי הזהר הנ"ל שאליהם רמז התנא הקדוש הזה, וכל דרכיו נכונו בדרך ישרה וברורה ואין בהם נפתל ועקש.

^ משנה יט.
@ הכל צפוי והרשות נתונה, ובטוב העולם נידון. והכל לפי רוב המעשה.
צוף דבש אמרי נועם, דברי רבי יצחק בפרק קמא דראש השנה אין דנין את האדם אלא לפי מעשיו של אותה שעה, שנאמר כי שמע אלקים אל קול הנער באשר הוא שם. ופירש רש"י ז"ל: ואפילו עתיד להרשיע לאחר זמן. משום דקשיא-ליה לרש"י ז"ל, והלא דין הוא שידונו אותו לפי מעשיו של אותה שעה, כי כפי מה שהוא בשעת הדין כך צריך לדונו, ומה חידש לנו ר"י בזה, לכן פירש רש"י ז"ל ואפילו עתיד להרשיע לאחר זמן, שהייתי אומר שבעבור זה ראוי לעונש דאי-אפשר בלאו הכי, עכ"ז מטובו יתברך אינו דנו אלא לפי מעשיו של אותה שעה, אמנם זהו דוקא כשעתיד להרשיע אז אינו מזכיר עון להיתפש, אבל אם עתיד לעשות טובה דנו על העתיד, וכמו-שכתוב בזהר פרשת חיי שרה דף קכ"א ע"ב ז"ל דהא לא דיינין ליה לבר נש על בישין דאיהו עתיד וזמין למעבד אלא לאוטבא ליה על אינון טבין דהשתא כמה דאתמר, ודנין ליה על זכיין דאיהו זמין למעבד ובגינייהו אשתזיב אע"ג דאיהו השתא חייבא וכו'. והטעם כי מדה טובה מרובה ממדת פורענות. וכן-כתוב בפרשת ויחי רכ"ז א' קב"ה אשגח בדיניה דבר-נש אע"ג דהשתא לא זכי, והוא חמי דהא לבתר זכי דאין ליה לטב וכו'. ונלע"ד שזהו שאמר הכתוב בתהלים ס"ב ולך ה' חסד כי אתה תשלם לאיש כמעשהו. כי אינו דן אותו על העתיד בשביל מעשיו הרעים, רק כפי מעשיו של אותה שעה. בזה נפרש המשנה שהיא סמוכה למ"ש לעיל חביבין ישראל שניתן להם כלי חמדה. כי בזכות התורה הוא דן את ישראל לטובה, והוא מה-שכתוב הכל צפוי. ולא אמר הוא היה אומר לפי שהוא נמשך ממה שאמר למעלה בחיבתן של ישראל שנקראו בנים למקום וגם שנתן להם התורה, ועוד זאת חיבה יתירה נודעת להם. כי הנה הכל צפוי לפניו ית' בין הטובות בין הרעות ועכ"ז והרשות נתונה לפי שאין ידיעתו מכרחת, רק כל איש לדרכו יפנה אין מי שיכריחנו, ובטוב העולם נדון כי במעשה הטוב דן את העולם על העתיד, כי העולם נאמר גם כן על האדם שהוא עולם קטן, האמנם גם על העולם כולו יכון, וזה על פי מאמרם ז"ל בב"ר פ"ב: מתחילת ברייתו של עולם צפה הב"ה במעשיהן של צדיקים ובמעשיהן של רשעים וכו'. ומפני מעשיהן של רשעים לא היה ראוי לבריאת העולם, אך צפה במעשיהן של צדיקים וברא אותו. ואין אנו עתה בביאור אותו המאמר רק ממנו נראה כי בטוב העולם נידון והכל לפי רוב המעשה, כי אין העולם נידון אלא אחר רובו. וכמו-שכתוב בפרק קמא דקדושין אמר רבי אלעזר ברבי שמעון לפי שהעולם נידון אחר רובו וכו', עשה מצוה אחת אשריו שהכריע את עצמו ואת כל העולם כולו לכף זכות וכו'.

^ משנה כ.
@ הוא היה אומר: הכל נתון בערבון ומצודה פרוסה על כל החיים. החנות פתוחה והחנוני מקיף והפנקס פתוח והיד כותבת, וכל הרוצה ללוות יבוא וילוה, והגבאים מחזירים תדיר בכל יום, ונפרעין מן האדם מדעתו ושלא מדעתו, ויש להם על מה שיסמוכו, והדין דין אמת והכל מתוקן לסעודה.
איתא במציעא פרק ד' אתמר רב אמר עירבון כנגדו הוא קונה. וזהו שהלוקח נותן קצת מעות למוכר לערבון שלא יחזור בו, ז"ש התנא הכל נתון בערבון. והוא מה-שכתוב בזהר פרשת חיי שרה דף קכ"א ד' ז"ל: דכך אורחוי דקב"ה, יהיב עותרא לבר איניש, למה למיזן עניין ולמעבד פקודוהי, לא עביד האי בההוא עותרא ביה ילקי, דכתיב עושר שמור לבעליו לרעתו. יהיב ליה בנין, למה למילף להו אורחוי דקב"ה, לא עביד האי ומתגאי בהו, בהו לקי דכתיב (איוב יח, יט): לא נין לו וכו'. ז"ש הכל נתון בערבון, כלומר אפילו מה-שאמרו רז"ל בני חיי ומזוני לאו בזכותא תליא אלא במזלא. אף אלו נתונים לאדם בערבון, שאם יעשה בהם רצונו ית' יוסיפו לו ואם לאו נוטלם ממנו וזהו הכל. עוד יובן עם מה-שכתוב במדרש על פסוק מפי עוללים ויונקים יסדת עוז. שכשבא הב"ה ליתן תורה לישראל, אמר להם הביאו לי ערבים טובים שיקיימוה. ולבסוף אמרו בנינו ערבים לנו ועל ידיהם נתן תורה לישראל. לזה-אמר הכל נתון בערבון אפילו התורה, ומהו הערבון ומצודה פרוסה על כל החיים. הוא מה-שכתוב לשוא הכיתי את בניכם. דהיינו שימיתם כשאינם מקיימים אבותיהם את התורה, והשתא מפרש איך נתון הכל בערבון, החנות פתוחה וכו'. במדרש שוחר טוב מזמור פ"ט ז"ל: משל למה העולם דומה וכבודו של הב"ה, למלך שהיו לו אוצרות מלאות כל טוב ואמר על מה אלו מונחין, לוקח אני עבדים ומאכילן ומשקן והן מקלסין אותי, כך היה העולם תהו ובהו, עמד וברא את העולם וברא את האדם והשליטו בכל טוב כדי לקלסו, ועלינו מה לעשות לקלס ולברך, וכן הוא אומר כל הנשמה תהלל יה. ואומר ברוך ה' לעולם אמן ואמן, ע"כ. הכוונה כי הכופרים בהשגחתו ית' טוענים ואומרים איה כבודו של אלוק שוכן שמים להשגיח בעולמות התחתונים וכמ"ש רם על כל גוים ה' על השמים כבודו. ולכן מסלקים השגחתו מן התחתונים, ואין הדבר כן כי מי כה' אלקינו המגביהי לשבת ועכ"ז המשפילי לראות בשמים ובארץ שגם בשמים נקרא השפלה לגבי כבודו יתברך והכל שוה כנגדו בין בשמים בין בארץ משגיח בפרטים, ז"ש משל למה העולם דומה וכבודו של הב"ה כלומר שיהיה כבודו יתברך להשגיח בתחתונים ולמה ברא העה"ז לכן הביא המשל למלך שהיו לו אוצרות מלאות כל טוב כי כן דרכו ית' להשפיע שפע רצון ואם אין מי שיקבל איך יקרא טוב רחום וחנון ושאר תוארים המורים על טובתו ומה יעשה מאותו הטוב לכן אמר לוקח אני עבדים ומאכילן ומשקן והן מקלסין אותי, ולכן ברא תחלה העולם ואח"כ ברא את האדם כדי שימצא הכל מתוקן ולכן מה לנו לעשות לקלס ולברך דהיינו לברך ברכת הנהנין תחלה וסוף כי הברכה הראשונה היא לקלס בא"י המוציא לחם וכו' בורא פרי הגפן כי זהו קלוסו ית' שברא הכל בטובו והברכה אחרונה היא לברך כמו שאנו אומרים ונברכך עליה בקדושה ובטהרה, ולכן הביא שתי ראיות כל הנשמה תהלל יה על הראשונה, ועל האחרונה ברוך ה' לעולם אמן ואמן שר"ל בין בתחלה בין בסוף וזהו כפל אמן ואמן, וזהו מ"ש במזמור קמ"ח אחר שסיפר כל מה שברא הב"ה בעולמו אמר יהללו את שם ה' כי נשגב שמו לבדו, לעולם שמו הגדול נודע בגדולתו, האמנם הודו על ארץ ושמים כי בהשפיעו לתחתונים יגדל כבוד הודו יותר ויותר, עוד אמרו בברכות פ"ו ר' לוי רמי כתיב לה' הארץ ומלואה וכתיב והארץ נתן לבני אדם ל"ק כאן קודם ברכה כאן לאחר ברכה, כי הנהנה מהעה"ז קודם ברכה מעל, אך אחר שבירך נהנה משלו וכמ"ש במדרש אמרת לה' אד' אתה אם אכלת וברכת כאילו משלך אכלת ז"ש החנות פתוחה שהעולם מלא כל טוב לכל חרוצה ליהנות ממנו ועוד ירמוז למ"ש הבא ליטמא פותחין לו אבל אין מסייעין אותו, והחנוני מקיף שרש"י ז"ל פירשו על הב"ה שהוא החנוני, ואני מפרשו מלשון חנון ורחום ה' שהב"ה ברחמיו צדיק חונן ונותן בהקפה לכל הפושט ידו ליטול על דרך מי הקדימני ואשלם, והפנקס פתוח כמו שאמר וכל מעשיך בספר נכתבין ומי הוא הכותב לזה אמר והיד כותבת אינו אומר וידו כותבת, דהיינו ידו של החנוני רק והיד היא ידו של אדם, כדכתיב שיד כל אדם יחתום לדעת כל אנשי מעשהו כי כשהנשמה עולה בלילה כותבת כל מה שעשתה ביום כדי שליום הדין יכיר כל אנשי מעשהו דהיינו מה שאמרו העושה מצוה אחת קונה לו פרקליט א' והעובר עבירה אחת קונה לו קטיגור אחד והם אנשי מעשהו דוקא, ואל יעלה על הדעת כי החנוני אינו נותן בהקפה אלא לאנשים בטוחים ולא כל הפושט ידו ליטול, כי אין הדבר כן אלא וכל הרוצה ללות יבוא וילוה, לפי שכבר הקדים הכל נתון בערבון ולפי זה והגבאין מחזרין תמיד בכל יום, הוא מ"ש בזהר פרשת מקץ ר"א ב' ומעקש דרכיו יוודע ישתמודע איהו בעיניהון דכל מארי דדינא דלא יתאביד מינייהו דיוקנא דההוא בר נש בגין לאייתאה ליה לאתרא דינקמון מיניה, ושם פ' קדושים דף פ"ג ב' ז"ל עבר על פתגמי אוריתא ההיא עבירה סלקא קמיה וקב"ה מני לה לאשגחא ביה לשיצאה ליה ע"כ, הרי בכיוון והגבאין מחזירין שהם הקטגורים שעשה בעונותיו שהם נפרעים ממנו כדכתיב (ישעיה ס"ד ו') וַתְּמוּגֵנוּ בְּיַד עֲו‍ֹנֵנוּ, ונפרעין מן האדם מדעתו ושלא מדעתו אם זה נאמר על האדם שפיר קאמר מדעתו ושלא מדעתו כי לפעמים שב בתשובה ומקבל עליו יסורין לכפרת עונותיו, ולפעמים נפרעין אף שלא מדעתו ואם שב אל החנוני יאמר ג"כ מדעתו ושלא מדעתו, כמ"ש כיון שניתנה רשות למשחית לחבל אינו מבחין בין טוב לרע ואיתא בפ"ק דחגיגה רב יוסף כי הוה מטי להאי קרא בכי ויס נספה בלא משפט, ומי איכא איניש דאזיל בלא זמניה אין כי הא דרב דימי וכו' ע"ש וכ"כ בזהר פ' ויקהל קצ"ז א' ע"ש וע"ז יקשה ומי חשיד קב"ה דעביד דינא בלא דינא, לכן אמר ויש להם על מה שיסמוכו, והדין דין אמת ומהו זה והכל מתוקן לסעודה שיובן כמין חומר עם מ"ש בשבת פכ"ג בכל עת יהיו בגדיך לבנים וכו' אריב"ז משל למלך שזימן את עבדיו לסעוד ולא קבע להם זמן פקחין שבהם קשטו את עצמן וישבו על פתח בית המלך אמרו כלום חסר לבית המלך, טפשין שבהם הלכו למלאכתן, אמרו כלום יש סעודה בלא טורח וכו' ז"ש התנא כי כיון שצריך להיות כל ימיו בתשובה ישוב היום שמא ימות למחר, א"כ שפיר קאמר ונפרעין מן האדם אף שלא מדעתו, כי הדין דין אמת כיון שהכל מתוקן לסעודה וכמו שפירש רש"י ז"ל כלום חסר לבית המלך הכל מוכן ושמא יבהילנו לבא פתאום ואנו צריכין להכנס לסעודה מקושטין ע"כ ודוק כי נלע"ד שהוא המכוון לדעת התנא האלקי ז"ל.

^ משנה כא.
@ רבי אלעזר בן עזריה אומר: אם אין תורה אין דרך ארץ. אם אין דרך ארץ אין תורה. אם אין חכמה אין יראה. אם אין יראה אין חכמה. אם אין בינה אין דעת. אם אין דעת אין בינה. אם אין קמח אין תורה. אם אין תורה אין קמח.
תנן בסוטה פרק ט' משמת רבי אלעזר בן עזריה פסק העושר מן החכמים. וכן אמרו בפרק ד' דברכות ובפרק ה' דשבת ובפרק כיצד מברכין, אמר רבי ישמעאל ואספת דגנך. נהוג בהם מנהג דרך ארץ, רשב"י אומר אפשר אדם חורש וכו' תורה מה  תהא עליה. ומסיק דורות הראשונים שעשו תורתן קבע ומלאכתן עראי זה וזה נתקיים בידם. זהו-שאמר רבי אלעזר בן עזריה אם אין תורה אין דרך-ארץ, שצריך לעשות תורה קבע ומלאכה גם-כן אבל עראי ולא קבע, ולכן אם אין תורתך קבע אין דרך ארץ שלא יתקיים בידו, וכמו כן אם אין דרך ארץ לעסוק במלאכה כלל, אין תורה כי גם התורה לא תתקיים בידו אלא עשה תורתך קבע ומלאכתך עראי, כי אז זה וזה יתקיים בידך שכל תורה שאין עמה מלאכה סופה בטלה וגוררת עון. ואמנם עיקר התורה שאדם לומד צריך שתהיה על-מנת לקיים, וכמו שפירש לעיל במשנת כל שיראת חטאו וכו'. שצריך קודם הלימוד שיחשוב בלבו שלומד על מנת לקיים, אך לפי שאין בור ירא חטא, צריך שילמוד כדי שידע למאוס ברע ולבחור בטוב, ז"ש אם אין חכמה אין יראה, שאם לא ילמוד תחילה לא יוכל להיות ירא חטא, האמנם קודם הלימוד צריך שיחשוב שלימודו יהיה על-מנת לעשות ולהיות ירא חטא, ולכן אם אין יראה אין חכמה, כי אין חכמתו מתקיימת רק ביראת ה', אם אין בינה וכו'. פירש הר"ב בינה הוא המבין דבר מתוך דבר ודעת הוא הנותן טעם לדבריו ומבחין בין טוב לרע, ולכן אמר התנא אם אין בינה להבין דבר מתוך דבר, רק שלומד מה שמונח לפניו ואינו נותן לב לחדש מלבו, אין דעת כי לא ידע לתת טעם לדבריו, וכמו כן אם אין דעת להבחין בין טוב לרע אין בינה, כי לא יועיל כלום מה שמבין דבר מתוך דבר כיון שאינו יודע לברור האמת מן השקר, אם אין קמח אין תורה וכו'. קשה שאם על המזונות מדבר, הלא כבר אמר אם אין דרך ארץ אין תורה, ועוד יקשה למה לא התחיל אם אין תורה אין קמח כמו שהתחיל אם אין תורה אין דרך ארץ, ועוד למה נקט קמח ולא חטים או פת, אך נלע"ד שיובן עם מ"ש בפרק ו' דיבמות במה אשה עוזרתו לאדם, אדם מביא חטין חטין כוסס וכו'. כי האשה טוחנת ומרקדת לעשותו קמח ופת, ולכן נלע"ד שהאשה נקראת לחם כי אם הלחם אשר הוא אוכל. לפי שהיא עושה לחם לחיי האדם, והנה אמרו בפרק ז' דיומא יראת ה' טהורה עומדת לעד. אמר רבי נחוניא זה הלמד תורה בטהרה, מאי היא, נושא אשה ואח"כ לומד תורה. ופירש רש"י ז"ל וניצול מהרהורי עבירה. זהו שאמר ראב"ע אם אין קמח, דהיינו האשה אין תורה שאינו יכול ללמוד תורה בטהרה, ועוד שאם אין לו אשה לעשות לו צרכי אכילה, אינו יכול ללמוד תורה כי צריך שהוא יכין מזונו ואף גם זאת אם אין תורה אין קמח, כמו שמצינו בכתובות פרק ה' שהיו נושאים אשה ואח"כ הולכים ללמוד, וכמ"ש שם כמה מעשים המורים על זה יע"ש, ויבא היטב עם מאי דאיתא בפרק קמא דקדושין אמר רב יהודה אמר שמואל הלכה נושא אדם אשה ואח"כ לומד תורה. רבי יוחנן אמר  ריחיים בצוארו ויעסוק בתורה, ולא פליגי הא לן והא להו. ופירש רש"י ז"ל נושא אשה דהוי בלא הרהור ואח"כ לומד תורה, הא לן בני בבל שהיו לומדים חוץ למקומן, אין צרכי הבית מוטלין עליו ולפיכך נושא אשח דהוה בלא הרהור ואח"כ הולך ולומד תורה, בני ארץ-ישראל הלומדים במקומם, אם נושא אשה יהיו צרכי הבית מוטלין עליו ויבטלוהו עכ"ל. ז"ש אם אין קמח אין תורה, כמו בני בבל שנושאין אשה תחילה להיות בלא הרהור, ובזה תורתם מתקיימת בהם, אך אם אינו יודע היאך יזון את אשתו ובזה יתבטל מלימודו, כמו בני ארץ ישראל צריך שתחילה ילמוד ואח"כ ישא אשה, ועליהם אמר אם אין תורה אין קמח כו'. אם לא ילמוד תחילה לא יוכל אחר כן, ואז אין לו לישא אשה תחילה.

^ משנה כב.
@ הוא היה אומר: כל שחכמתו מרובה ממעשיו למה הוא דומה, לאילן שענפיו מרובין ושרשיו מועטין והרוח באה ועוקרתו והופכתו על פניו, שנאמר (ירמיה יז): והיה כערער בערבה ולא יראה כי יבוא טוב ושכן חררים במדבר ארץ מלחה ולא תשב. אבל כל שמעשיו מרובין מחכמתו, למה הוא דומה, לאילן שענפיו מועטין ושרשיו מרובין, שאפילו כל הרוחות שבעולם באות ונושבות בו אין מזיזין אותו ממקומו, שנאמר (שם): והיה כעץ שתול על מים ועל יובל ישלח שרשיו ולא יראה כי יבא חום והיה עלהו רענן ובשנת בצורת לא ידאג ולא ימיש מעשות פרי.
אע"פ שכבר קדמהו רבי חנינא בן דוסא לעיל בפרקין כל שמעשיו מרובין מחכמתו חכמתו מתקיימת וכו'. רצה ראב"ע להביא ראיה מן הכתובים בירמיה י"ז, ובהכי ניחא לי למה לא שמר ראב"ע סדר רבי חנינא בן דוסא, שהוא התחיל בטוב כל שמעשיו מרובין מחכמתו חכמתו מתקיימת וכל שחכמתו מרובה ממעשיו וכו'. וראב"ע התחיל כל שחכמתו מרובה ממעשיו. כי נלע"ד שלפי שהוא הביא ראיה מהכתובים, לכן נקט סדרן של כתובים שכן הם סדורין שם, וכיון דאתי לידן נבארם כיד ה' הטובה עלינו ומהם נבוא לביאור המשנה, וזה כי אמר הנביא כה אמר ה' ארור הגבר אשר יבטח באדם ושם בשר זרועו ומן ה' יסור לבו והיה כערער בערבה וכו'. כי כמה יתורים יש בכתובים אלה, אמנם כבר הקדים הנביא בסי' ט' כה אמר ה' אל יתהלל חכם בחכמתו ואל יתהלל הגבור בגבורתו אל יתהלל עשיר בעשרו וכו'. כי אין ספק שהחכמה והגבורה והעושר הם מתנות טובות שראוי להתהלל בהן, אכן איתא בנדה פרק ב' דרש רבי חנינא בר פפא אותו מלאך הממונה על ההריון לילה שמו ונוטל טיפה ומעמידה לפני הב"ה ואומר רבש"ע טיפה זו מה תהא עליה גיבור או חלש, חכם או טיפש, עשיר או עני וכו'. לכן אמר הנביא בשם ה' אל יתהלל חכם בחכמתו לומר כי מתוך חריצותו ובינתו למד חכמה, כי אינו כן אלא מן השמים נגזר עליו להיות חכם, לכן אל יתהלל לומר כי חכמתו עמדה לו, וכן הגבור אל יתהלל לומר שגבורתו מצד עצמו, כי גם הוא מאת ה' צבאות יצאה גיבור או חלש, וכן אל יתהלל עשיר בעשרו לומר ידו עשתה זאת להרבות הון ועושר, כי מה' היתה זאת שכן נגזר עליו עשיר או עני, והנה אלה הם דברי הכתוב ארור הגבר אשר יבטח באדם, דהיינו באדם הידוע שהוא החכם שנקרא אדם, כי מי שאין בו דעת אינו אדם, ור"ל שלא יבטח על חכמתו, ושם בשר זרועו כנגד הגבורה על-דרך (איוב כב, ח): ואיש זרוע לו הארץ. ומן ה' יסור לבו כנגד העושר כדכתיב ורם לבבך ושכחת את ה'. וכתיב וישמן ישורון ויבעט. וכנגד אלו והיה כערער בערבה. שלפני כל חציר ייבש פן תאבד חכמתו כמו-שאמר רבי חנינא בן דוסא אין חכמתו מתקיימת, וגם כערער תירגם יונתן כעכוביתא שהוא קוץ, כי לא תועיל חכמתו לבני אדם ללמוד ממנו רק להזיק כקוץ לפי שאין חכמתו לשם שמים, ולא יראה כי יבא טוב כי יבאו עליו יסורין ותש כחו מחמתם והגבורה שלו בטלה מאליה, ושכן חררים במדבר כי יאבד עשרו לפי שלא עשה ממנו צדקה ולא קיים בעצמו מלח ממון חסר, ולכן ישכון במדבר ארץ מלחה ולא תשב, ולכן תרגם יונתן כארע סדום שלא רצו לעשות צדקה בממונם ולכן נאבדו הם וכל אשר להם, ולהפך מזה ברוך הגבר אשר יבטח בה' בכל מכל כל, והיה ה' מבטחו שלא יבטח כלל בלתי בהקב"ה לבדו, ואז והיה כעץ שתול על מים ועל יובל ישלח שרשיו. דהיינו שחכמתו תועיל לזולת להרביץ תורה בישראל ויפוצו מעינותיו חוצה, ולא יראה כי יבא חום להתיש כחו, אדרבא והיה עליהו רענן גם בזקנותו כוחו יעמוד לו, ובשנת בצורת לא ידאג. כי אף על פי שבשנת בצורת כספם בחוצות ישליכו כמו שסיפרו על מרתא בת ביתוס בפרק ה' דגיטין עכ"ז יספוק ה' בידו לקנות צרכי ביתו וגם לעשות צדקה לעניים כרבי שפתח אוצרותיו בשני בצורת, וזהו ולא ימיש מעשות פרי, דהיינו הצדקה כמו שכתוב בספר חחסידים סי' שכ"א ז"ל: הנותן צדקה לשם שמים הב"ה זורעה בגן-עדן, כמה תבואה יכולים לקנות במעות וצומחים בכל שנה ושנה, מכניסם לאוצר ונהנה מהם לעה"ב, שנאמר כי כארץ תוציא צמחה וכו'. והנה ראב"ע נקט בלישניה דרך הכתובים, ולכן התחיל כל שחכמתו מרובה ממעשיו והוסיף על דברי רבי חנינא בן דוסא להביא ראיה מן הכתובים שאע"פ שמדברים בבטחון עם כל-זה משם ראיה שהבוטח על חכמתו כמו שפירשנו, ולכן חכמתו מרובה ממעשיו כי אינו לומד אלא להתיהר ולהתהלל חכם בחכמתו, למה הוא דומה לאילן שענפיו מרובין שהם ענפי החכמות שלומד כדי לקנות לו שם על פני חוץ ולהתפשט שמו בכל הארץ כענפי האילן המתפשטות חוץ מנוף האילן, ושרשיו מועטין דהיינו מעשיו שהם עיקר לימודו כדתנן כל שיראת חטאו קודמת לחכמתו חכמתו מתקיימת. ואם-כן שרשי האילן הם המעשים הטובים אשר עושה האדם ביראת ה' על פניו, וכשהם מועטים הרוח באה, דהיינו היצה"ר אם רוח המושל תעלה עליך, ועוקרתו והופכתו על פניו, שהופך דברי אלקים חיים למינות. ונפקא ליה מדכתיב והיה כערער בערבה, וכמו שפירשנו שהוא כקוץ המזיק, שיובן עם מה-שכתב הר"ב ז"ל במשנת רבי חנינא בן דוסא כל שחכמתו קודמת ליראת חטאו, שאינו לומד על מנת לעשות ואינו לומד להיות ירא חטא, אין חכמתו מתקיימת שמתוך שהיא מונעת אותו מלכת אחרי שרירות לבו הוא קץ בה ומואסה ומניחה, אך אם מעשיו מרובין מחכמתו כי לומד על מנת לקיים, ובתחילת לימודו הוא ירא חטא אז הוא דומה לאילן שענפיו מועטין, כי אינו לומד להתיהר ולהגדיל שמו בכל הארץ, אלא לעשות רצון אלקיו חפץ, ותורתו היא לשם שמים, ולכן שרשיו מרובין כי מקדים יראת חטאו לחכמתו, ובזה אפילו כל הרוחות שבעולם באות ונושבות בו, הם ד' מלכיות הנמשלות לד' רוחות העולם כנודע שאם יבאו לבטלו ממצותיו ולהניא את לבו להטות לבבו אליהם, אין מזיחין אותו ממקומו שנאמר והיה כעץ שתול על מים. הפך ממי שחכמתו מרובה ממעשיו והיה כערער בערבה, וכן ולא יראה כי יבא חום. הפך ממ"ש ולא יראה כי יבא טוב, וכנגד ושכן חררים במדבר וכו' ובשנת בצורת לא ידאג ולא ימיש מעשות פרי. כי גם את זה לעומת זה עשה האלקים.
^ משנה כג.
@ רבי אלעזר בן חסמא אומר: קינין ופתחי נדה, הן הן גופי הלכות, תקופות וגמטריאות, פרפראות לחכמה.
הכריח בעל התוספות יום טוב שצריך לומר רבי אלעזר חסמא ולא בן חסמא, שכן שנינו בפרק ג' דתרומות משנה ה' רבי אלעזר חסמא אומר: האומר תרומת הכרי ממנו עליו, קרא שם. ונלע"ד שאין צריך לזה שאע"פ שאמר בן חסמא אינו שם לאביו רק הוא טעם להיות נקרא כן, וזה דגרסינן בויקרא רבה פרק כ"ג רבי אלעזר אזל לחד אתר, אמרו-ליה פרוס על שמע, אמר להן לינא חכם עבור לפני התיבה, אמר להן לינא חכם אמרין דין הוא רבי אלעזר, על מגן צווחין ליה רבי, נתכרכמו פניו והלך לו אצל רבי עקיבא רבו, אמר ליה למה פניך חולניות, תני ליה עובדא, אמר-ליה צבי מרי דילף, אמר-ליה אין אלפיה, לבתר יומין אזל לההוא אתרא, אמרו-ליה פרוס על שמע, פרס. עבור לפני התיבה, עבר. אמרין אתחסם רבי אלעזר וקרון ליה רבי אלעזר חסמא עד כאן. ובעל יפה תאר פירש נתחזק מלשון ברעפים חדשים מפני שצריך לחסמן בפרק ד' דיום טוב&nbsp;<a href="#footnote-72" id="noteref-72" title="לד, ע"א.">[72]</a>. ופירש רש"י להקשותם בהיסק ראשון הם מתחזקים ומתקשים עד כאן לשונו. הרי שקראו כן מפני שתחילה היה רך הלבב שלא היה יודע ואח"כ נתחזק לבו, ואפשר שלכן קראוהו בן חסמא, ואע"פ שאמר וקרון ליה רבי אלעזר חסמא עכ"ז כיון שבכל המשניות הגירסא רבי אלעזר בן חסמא אפשר לפרשו כן, יהיה מה שיהיה שפיר קאמר קינין ופתחי נדה הן הן גופי הלכות, שאף על פי שהם הלכות חמורות, צריך האדם להתעסק בהן וכל-שכן שאף על-פי שאין נוהגות אלא בזמן שבית-המקדש קיים, שהקינין הם קורבנות יולדת זב ומצורע וכן לפתחי נדה, העיקר היה בזמן שהיו מתעסקין בטהרות, שטבילה בזמנה מצוה, ואף גם זאת שנוהגת בזמן הזה, העיקר היה בזמן שבית-המקדש קיים ועכ"ז צריך להתעסק בהן כי הן הן גופי הלכות מעיקר תורה שבעל פה להיות בקי בהלכותיהם, ואמנם תקופות וגימטריאות פרפראות לחכמה, שגם בהם צריך לעסוק לפעמים כמו פרפרת הפת שהוא מוכרח לפעמים ללפת בו את הפת, כך אלו החכמות צריכות גם-כן להבין בהם טעמי תורה, וכמו שכתב בפרק כלל גדול&nbsp;<a href="#footnote-73" id="noteref-73" title="שבת. עה, ע"א.">[73]</a>: כל היודע לחשב בתקופות ומזלות ואינו חושב, עליו הכתוב אומר ואת פועל ה' לא יביטו. אמר רב שמואל בר נחמני מנין שמצוה על אדם לחשב תקופות ומזלות, שנאמר ושמרתם ועשיתם כי היא חכמתכם ובינתכם לעיני העמים וכו'. ונאה לרבי אלעזר בן חסמא לומר כן, לפי מה שכתב בפרק ג' דהוריות שאמר לו רבי יהושע לרבן גמליאל שני תלמידים יש ביבשה, רבי יוחנן בן גודגדא ורבי אלעזר חסמא שיודעין לשער כל טיפין שבים וכו'. ואם-כן הוא היה חכם בכל החכמות, ולכן הזהיר לאדם שיהא בקי גם באלו, כי החכמה תעוז לחכם, וירק את חניכם, ויאכלו מפרי דרכם, בנופת מתוק לחכם, ובני ציון יגילו במלכם, ב"ב אמן. ברוך ה' לעולם אמן ואמן:

# פרק רביעי.
^ משנה א.
@ בן זומא אומר: איזהו חכם הלומד מכל אדם, שנאמר (תהלים קיט): מכל מלמדי השכלתי. איזהו גבור הכובש את יצרו, שנאמר (משלי טז): טוב ארך אפים מגבור ומושל ברוחו מלוכד עיר. איזהו עשיר השמח בחלקו, שנאמר (תהלים קכח): יגיע כפיך כי תאכל אשריך וטוב לך. אשריך בעולם הזה וטוב לך לעולם הבא. איזהו מכובד, המכבד את הבריות, שנאמר (שמואל א' ב): כי מכבדי אכבד ובוזי יקלו.
יחדון העוש' ואשר הוא עמל לעשות רצון אבינו שבשמים הוא שיאחז צדיק דרכו בארבע מדות טובות זכרום החכמים בספריהם, האחת שידריך עצמו על פי החכמה, וערום יבין לאשורו איזה דרך ישכון אור התורה והמצות אל יליזו מעיניו, השנית לאחוז במדת הסבלנות ולא ירך לבבו למקרי הזמן ולא יתפתה לעצת היצר רק יסבול ויקבל הכל בשמחה ויכניע יצרו וקושי ערפו בין לטוב בין למוטב, השלישית יסתפק בהכרחי ולא יתאוה אל המותרות ואם מעט אשר היה לפניו, יפרוץ מאד בעיניו ויחשבהו הרבה, והרביעית לעשות משפט כתוב שלא ליקח מה שאינו שלו וליתן לכל אדם הראוי לו בחשבו כי אין אדם נוגע במוכן לחבירו ובכל דרכיו יכלכל דבריו במשפט, ובזה נבאר בדרך אחרת הפסוקים שביארנו לעיל בסוף פ' הקודם כה אמר ה' אל יתהלל חכם בחכמתו וכו', וזה עם מה שתרגם יונתן לא ישתבח שלמה בר דוד חכימא בחכמתה ולא ישתבח שמשון בר מנוח גיברא בגבורתו ולא ישתבח אחאב בר עמרי עתירא בעותריה, הרי אלה הג' אנשים אנשי חיל מכל ישראל בחכמה בגבורה בעושר ולא יכלו מלט משא להנהיג עצמם במדות הנ"ל רק שלשתם נכשלו, וזה כי שלמה שכתוב עליו ויחכם מכל האדם היה לו להתנהג בחכמה, והוא לא כן עשה רק סמך על חכמתו ואמר אני ארבה ולא אסור עד שבסוף ימיו נשיו הטו את לבבו ולא שמר דרכי ה', ואל יתהלל הגבור בגבורתו זה שמשון שהיה גבור מכל אדם שלכן אמר הגבור בהא הידיעה, לפי שלא קם כמוהו בגבורה ובזה היה ראוי לו לכבוש את יצרו כי זאת היתה צריכה לו להגיד לבני האדם גבורותיו, והוא לא כן ידמה רק סמך על גבורתו ולא רצה לסבול עול תורה להשמר מאש זרה רק התיר עצמו לזנות אחרי בנות פלישתים לפי שלא היתה לו מדת הסבלנות ונתפתה אחרי יצרו, אל יתהלל עשיר בעשרו זה אחאב שהיה עשיר גדול שכן אמרו בילקוט מלכים א' י"ו לא היה עשיר כאחאב בן עמרי וכו' ולא רצה להסתפק בשלו רק חמד את כרם נבות היזרעאלי עד שבזה אבד עולמו, ולקקו הכלבים את דמו, אך בזאת יתהלל המתהלל דהיינו לילך בדרכי התורה וזאת התורה ובזה יכלכל דבריו במשפט שילמוד מדרכי קונו השכל וידוע אותי כי אני ה' עושה חסד להדריך האנשים בחכמה, משפט לתת לאיש כדרכיו וכל אחד יזכה בשלו, וצדקה לספק מזון לכל חי ולא יגע שום אדם במוכן לחבירו, הנה כי כן אלה הם דברי התנא איזהו חכם שראוי להתהלל בחכמתו הלומד מכל אדם כי הנה ההפרש שבין חכם לנבון כי החכמה הם מושכלות ראשונות שאדם לומד מאחרים, ואח"כ הוא מבין דבר מתוך דבר ולכן הלומד מכל אדם מורה שמתאוה אל החכמות ומפיק לה מכל מלמדי השכלתי שאמר דהע"ה שלא ימנע עצמו ללמוד מכל אדם כמו שמצינו שלמד מאחיתופל שני דברים בלבד וקראו רבו אלופו ומיודעו וזה בעבור כי עדותיך שיחה לי שכל שיחותיו היו בתורה כדי ללמוד ממנה הדרך אשר ילך בה והמעשה אשר יעשה, איזהו גבור וכו' זהו הסבלנות שיטה שכמו לסבול כל הרפתקי דעדו עליה ואל יסיתנו יצרו לבעוט ביסורין וכמו כן שיכבוש את יצרו שלא לעבור עבירה ונפקא ליה מדכתיב טוב ארך אפים מגבור וכו' שיובן עם מ"ש בעל חובת הלבבות בשער הכניעה פ' ז' ז"ל הסימנים שבהם תתברר הכניעה מן הנכנע הם א' בעת חוזק כעסו על מי שמבזה אותו בין במאמר בין במעשה שאם ימשול ברוחו וימחול אחר היכולת להנקם מענוה ושפלות יורה על בירור כניעתו, והשני כשיפגעהו פגע בממונו או יקרהו מקרה בקרוביו אם יגבור הסבל על החרדה וירצה בגזרת הבורא ויצדיק דינו יורה על כניעתו הטובה ושפלותו לאלקים וכו' ז"ש טוב ארך אפים שהוא מאריך אפו על המבזה אותו טוב הוא מן הממהר לנקום נקמתו וזוהי הגבורה הטובה יותר מן הגבור המתנקם מאויבו, ומושל ברוחו לסבול כל מאורעיו הוא טוב מלוכד עיר, איזהו עשיר השמח בחלקו שיש לו מדת ההסתפקות אם מעט ואם הרבה יאכל ואינו מבקש המותרות, ומביא ראיה מפסוק יגיע כפיך כי תאכל שכך גזר הבורא בזיעת אפיך תאכל לחם, והוא שמח בחלקו ונהנה מיגיע כפיו לא זולת אז יאמר עליו אשריך וטוב לך אשריך בעולם הזה שהוא אהוב בעיני הבריות וטוב לך לעה"ב שאינו רוצה ליהנות מפרי דרכו בעב"ז רק הכל גנוז לו לעה"ב, איזהו מכובד וכו' זהו כנגד מי שמכלכל דבריו במשפט שלא ליכנס בתחום שאינו שלו ואינו נהנה מן הגזל רק נותן לכל א' הראוי לו זה גורם שבני אדם מכבדים אותו ובכלל זה אמרו בפ"א דברכות א"ר חלבו אמר רב הונא כל שיודע בחבירו שהוא רגיל ליתן לו שלום יקדים לו שלום וכו' וכן אמרו שם בפ"ב אמרו עליו על ריב"ז שלא הקדימו אדם שלום מעולם ואפי' גוי בשוק ולכן מביא מהפ' כי מכבדי אכבד שאפי' הב"ה שהכל שלו מכבד את מכבדיו ק"ו לאדם עפר רמה ותולעה שראוי לכבד את חבריו כי בזה גם הוא יהא מכובד מאחרים.
^ משנה ב.
@ בן עזאי אומר: הוי רץ למצוה קלה ובורח מן העבירה. שמצוה גוררת מצוה ועבירה גוררת עבירה, ששכר מצוה מצוה ושכר עבירה עבירה.
כשם שהתחיל התנא בלשון צווי הוי רץ למצוה קלה כך היה לו לומר וברח מן העבירה, ועוד מאי למצוה קלה היה לו לומר הוי רץ למצוה כמות שהיא ולא לקלה דנפיק מינה חורבא לומר שלא ירוץ למצוה חמורה; ועוד בשלמא ששכר מצוה מצוה שפיר אך ושכר עבירה עבירה, ועונש עבירה ה"ל למימר כי מה שכר שייך בעבירה, אמנם תחלה נבאר מדרשם ז"ל בויקרא רבה פ' ל"ד ז"ל א"ר יצחק לימדתך תורה דרך ארץ שכשהאדם עושה מצוה יעשנה בלב שלם שאילו היה יודע ראובן שהב"ה כותב אחריו וישמע ראובן ויצילהו מידם בכתפיו היה טוענו ומוליכו אצל אביו, אילו היה יודע אהרן שהב"ה כותב עליו והנה הוא יוצא לקראתך וראך ושמח בלבו בתופים ובמחולות היה יוצא לקראתו, ואילו היה יודע בועז שהב"ה כותב עליו ויצבט לה קלי עגלות פטומות היה מביא ומאכילה ע"כ, וקשה שתחלה אמר יעשה אותה בלב שמח ואין מזה ראיה אלא מאהרן דכתיב וראך ושמח בלבו אבל בראובן ורות לא מצינו זה, ועוד למה הוצרך להביא ג' ראיות אמנם כונת המאמר היא כי הלא ידענו וגם המופת הוכיח כי לשלשה טעמים יתרשל האדם בעשיית המצוה, אם מפחדו שלא יניחוהו לעשותה בעבור איזה עכובים השייכים בעשייתה, ועל זה הביא מראובן שהיה מפחד מאחיו שאם ישאל מהם להציל את יוסף לא יניחוהו כי הוא ידע נושא השנאה אשר לאחיו עמו, ולכן בחר ברע במיעוטו השליכו אותו אל הבור חזה וכו' והכתוב מעיד עליו למען הציל אותו מידם להשיבו אל אביו, על כן הזהיר ר' יצחק שכשהאדם עושה מצוה יעשה אותה בלב שמח ואל יפחד משום דבר כי זכות המצוה תצילהו שלא יאונה לצדיק כל און שאם ראובן היה יודע שהב"ה כותב עליו וישמע ראובן ויצילהו מידם שאע"פ שלא הצילו כתב עליו כן לפי שגלוי וידוע לפניו ית' שרצונו היתה להצילו, ודאי שבכתיפו היה טוענו ומוליכו אצל אביו והיה עושה המצוה כתקונה, טעם שני כי לפעמים ימנע מלעשות מצוה שלא יחשדהו שומע שהוא מתגאה בזה ואין כונתו אלא להתיהר או לאיזו פנייה שתהיה, לכן הביא מאהרן שהוא יצא לקראת משה המדברה אך כדי שלא יחשדוהו שעשה כן לשם גדול' כדי שמשה יתן לו גדול' בהיותו גדול בעיני העם או כדי להחניף לו בשביל איזו פנייה לכן בא הכתוב להעיד וראך ושמח בלבו כי בכל לב שמח בגדולת אחיו ואילו הוא היה יודע שהכתו' מעיד עליו כן בתופים ובמחולות היה יוצא לקראתו שמלבד מה ששמח בלבו היה מורה על שמחתו בפומבי בעיני העם, טעם שלישי כי לפעמים יעכב האדם לעשות המצוה מפני חסרון כיס כי צריך להוציא הוצאות לעשות אותה מצוה לכן הביא מבועז שמ"ש ויצבט לה קלי לא משום כילות עשה כן אלא כדי שלא יחשדוהו שמא עיניו נתן בה, אך אם היה יודע שהב"ה כותב עליו ויצבט לה קלי שאעפ"י ששמואל כתב מגלת רות על פי רוח הקדש כתבה ולכן אמר שהב"ה כותב עליו ויצבט לה קלי להגיד שבחו של בועז ודאי שעגלות פטומות היה מביא ומאכילה, לכן אמר התנא הוי רץ למצוה קלה שאע"פ שמצד א' נראות לך מצוה קלה לפי שיש צדדין או מפני החשד או מפני היראה שלא לעשותה הוי עושה אותה בלב שמח ולכן אמר הוי רץ כי הזריזות מורה על השמחה כמ"ש בת"כ פ' שמיני ויקחו את אשר צוה משה בזריזות ויקרבו כל העדה וכו' קרבו כלם בשמחה ועמדו לפניו וכו', עוד יאמר הוי רץ למצוה קלה עם מ"ש בספר החסידים סי' ק"ה ז"ל כל מצוה שאין לה דורש ואין מי שיבקש אותה תדרשנה לפי שהיא כמת מצוה ומצוה שאין לה רודפים רדוף אחריה לעשותה שהמצו' מקטרגת ואומרת כמה גרועה אנכי שנתעלמתי מכל וכל וע"ש ג"כ סימן רס"א לכן הזהיר בן עזאי הוי רץ למצוה קלה שמקילין בה בני אדם שלא לעשותה אדרבא צריך אתה לרדוף אחריה, ובורח מן העבירה לא אמר וברח להורות כי באותה שעה שהוא רודף לעשות המצוה קלה הוא בורח מן העבירה לפי שמצוה גוררת מצוה וכל היושב ולא עבר עבירה נותנין לו שכר כעושה מצוה הרי שבעשותו המצוה הוא בורח מן העבירה ויש לו שכר שתי מצות ששכר מצוה מצוה והיינו בעה"ז כי השכר מהמצוה דוקא הוא לעה"ב אך בעה"ז יש לו שכר ג"כ שעושה מצוה אחרת וכן שכר עבירה עבירה כי העונש הוא לעה"ב אך בעה"ז אדרבא יש לו שכר לגוף כי עבירה גוררת עבירה והוא נהנה בעשייתה ויש לו שכר בעה"ז שעושה עבירה אחרת והוא נהנה ממנה ועוד יאמר ובורח מן העבירה עם מ"ש בס' מעבר יבק מאמר שפתי צדק פ' י"ב ז"ל ואמרו שבראות האדם יצרו תאב לעבירה אחת יותר מהשאר צריך להתגבר נגד הפכו ולעשות משמרת למשמרתו לבל יכשל בו כי אולי שולח הנה לתקן עוות ההוא ולכן יצרו מפתהו וכו' לכן לא אמר וברח מן העבירה שנראה שעל העבירה הבאה לידו מדבר, כי אין הדבר כן כי לא צריכא למימרא, רק הרי זו אזהרה לאדם שיכין עצמו בהכנה מרובה ולעשות סייג ומשמרת לעולם כדי שלא תבא עבירה לידו, ולכן אומר ובורח כלומר תמיד תהיינה עיניך פקוחו' להיות בורח מן העבירה, ואמנם יש דרך ישר להבין משנה זו עם מאי דאיתא בפ' התכלת תניא היה ר"מ אומר קשה ענשו של לבן מענשו של תכלת משל למלך ב"ו שאמר לשני עבדיו לא' א"ל הבא לי חותם של טיט ולא' אמר הבא לי חותם של זהב ופשעו שניהם ולא הביאו איזהו ענשו מרובה זה שאומר לו הבא לי של טיטולא הביא ע"כ, עוד איתא התם מעשה באדם אחד שהיה זהיר במצות ציצית וכו' והלך לעבור עבירה באו ארבע ציציותיו וטפחו לו על פניו נשמט וישב על גבי קרקע וכו' אותן מצעות שהציעה לו באיסור הציעה לו בהיתר זה מתן שכרן בעולם הזה ולעה"ב איני יודע כמה, על זאת אמר בן עזאי הוי רץ למצוה קלה שכן אמרו שם בפ' התכלת תניא א"ר נתן אין לך כל מצוה קלה שבתורה שאין מתן שכרה בעה"ז ולעה"ב אבל איני יודע כמה צא ולמד ממצות ציצית וכו' ואם כן שפיר קרי לה מצוה קלה לפי שאין בה חסרון כיס כמ"ש בסכה ואמאי קרו לה מצוה קלה לפי שאין בה חסרון כיס כדאיתא בע"א פ"א, ואתי שפיר בזה ובורח מן העבירה שכן אירע לאותו שהיה זהיר במצות ציצית שבאותה שעה ע"י הציצית ברח מן העבירה, ועבירה נאמרה על ג"ע כל שמצינו שם בע"א כמה פעמים שהזכיר עבירה על ג"ע, שמצוה גוררת מצוה שע"י ציציתו שנגררה על פניו נתגיירה אותה זונה לש"ש כנז' שם וגם אותן מצעות שהציעה לו באיסור הציעה לו בהיתר וזהו שכרו בעה"ז וכ"ש לעה"ב וכן בעבירה שעבירה גורמת עבירה ושכר עבירה עבירה בין בעה"ז בין בעה"ב שהעונש קיימת לה כדפרישנא.

^ משנה ג.
@ הוא היה אומר: אל תהי בז לכל אדם ואל תהי מפליג לכל דבר, שאין לך אדם שאין לו שעה ואין לך דבר שאין לו מקום.
קשה לי במשנה זו מה שלא ראיתי בשום מפרש מאי אל תהי בז, היה לו לומר אל תבוז כמו ואל תבוז כי זקנה אמך, ועוד היה לו לומר אל תבוז לשום אדם דנראה דלכל אדם אל תבוז, אך למקצת יבוז וכך אל תהי מפליג לכל דבר לשום דבר היל"ל, לכן נלע"ד לדייק עוד כי אמר לכל אדם ולא אמר לכל איש לפי שידענו שאדם הוא נאמר על אדם צדיק וכמ"ש בזהר פ' תזריע דף מ"ח א' תנא בכמה דרגין אתקרי בר נש אדם גבר אנוש איש גדול שבכלם אדם וכו' לכן אמר אל תהי בז לכל אדם ר"ל לכל מי שנקרא אדם לאפוקי מי שאינו נקרא אדם שהוא חוטא או שאין ראוי לכבדו שזה מותר לבזותו וכמ"ש האי צורבא מרבנן דסנו שומעניה שרי לבזוייה ולכן לא אמר לשום אדם רק לכל אדם לומר שזה מדבר לכל מי שראוי לקרותו אדם שאין לבזותו, ואמר אל תהי בז לפי מ"ש בן זומא איזהו מכובד המכבד את הבריות, לכן אמר אל תהי בז, כלומר אל תהי בז את עצמך במה שתבזה לכל אדם שלא בלבד תבזה אחרי' אלא גם אתה תהיה לבוז, וכן אל תהי מפליג לכל דבר גם בזה לא אמר לשום דבר כי יש דבר שאתה מפליגו כגון אם בא לידך דבר עבירה צריך להפליגו ולכן אמר לכל דבר, דהיינו דבר קיים וכגון דבר תורה שאם בא במחשבתך איזה חדוש אל תפליגהו לומר יבא זמן שאצטרך לו אלא תכף ומיד תזכרהו או תכתבהו ואף אם יראה בעיניך הייתו רחוק אל תרחיקהו ממך ונתן טעם שאין לך אדם שאין לו שעה כלומ' שתצטרך לו איזו שעה ואין לך דבר שאין לו מקום שאם הוא דבר תורה לכל יש מקום בתורה, והוא מה שאמרו ז"ל דברי תורה ענים במקום אחד ועשירים במקום אחר ועוד איתא בזהר ר"מ פ' פינחס רנ"ד א' לאומן דחתך לבושין דמלכותא ועבד מנהון חתיכן סגיאן אינון דידעין אתרין דחסרין אלין חתיכות או אלין דמשתארין אינון מתקנין אינון לבושין ושוין אינון חתיכות דאתוספן באתר דמעוטין וכו' ובזה אני מבין הכתוב צרופה אמרתך מאד דהיינו שיודעין לצרף החתיכות ועבדך אהבה, כי אעפ"י שצעיר אנכי ונבזה פקודיך לא שכחתי, ויודע אני לצרף הדברים כי התורה היא שלימה, צדקתך צדק לעולם כי אינה חסרה כלום שניתנה לקיום העולם אם לא בריתי וכו', ותורתך אמת כי כל מה שיש בתורה הכל אמת ואם אינו מובן במקום זה מובן במקום אחר, ולכן אין לך דבר שאין לו מקום.

^ משנה ד.
@ רבי לויטס איש יבנה אומר: מאד מאד הוי שפל רוח, שתקות אנוש רימה.
כתוב בתורה סוף פרשת בהעלותך והאיש משה עניו מאד מכל האדם אשר על פני האדמה. וקשה מאי אשר על פני האדמה, פשיטא דהאדם הוא על פני האדמה, אמנם איתא בחולין פרק ו' אמר רבא ואיתימא רבי יוחנן גדול שנאמר במשה ואהרן יותר ממה שנאמר באברהם, דאילו באברהם כתיב ואנכי עפר ואפר. ואילו במשה ואהרן כתיב ונחנו מה. וכתיב התם תולה ארץ על בלימה. ועוד שם אין העולם מתקיים אלא במי שמשים עצמו כמי שאינו, ע"כ. כי הנה העולם נברא יש מאין, ואם-כן מי שמשים עצמו כמי שאינו, שהוא מחזיק עצמו לאין מקיים את העולם שנברא מאין, וזהו שאמר הכתוב בישעיה ס"ו ואת כל אלה ידי עשתה ויהיו כל אלה נאום ה'. כלומר כל מה שהוא בעולם ידי עשתה מאין, ויהיו כלומר יש להם הויה בדבר ה' כדכתיב בדבר ה' שמים נעשו, אמנם ואל זה אביט לקיים העולם אל עני ונכה רוח שמשים עצמו כמי שאינו, שבזכותו העולם מתקיים, והנה אברהם אבינו ע"ה היה עניו מאד כנודע וכמ"ש ואנכי עפר ואפר, אבל אלו יש בהם ממש כי העפר ראוי לזריעה והאפר לשאר תשמישי', ועוד שבזה היה מזכיר זכותו כמ"ש בב"ר פ' מ"ט אילו הרגני אמרפל לא הייתי עפר אילו שרפני נמרוד לא הייתי אפר, הכונה כי הוא מסר עצמו על קדוש ה' לילך להלחם עם אמרפל שבא להלחם עמו בעבור שהיה מודיע שמו יתב' לכל באי עולם כמ"ש בב"ר פ' מ"ב וישובו ויבאו אל עין משפט היא קדש א"ר אחא לא באו להזדווג אלא בתוך גלגל עינו של עולם עין שעשתה מדת הדין בעולם הם מבקשים לסמותה היא קדש הוא כתיב הוא שקדש שמו של הב"ה בכבשן האש ע"כ ולכן הזכיר זכות זה להציל את סדום שהיו מזלזלין בדין, וכן כשמסר עצמו לכבשן האש לקדש שמו ברבים, אך משה ואהרן אמרו ונחנו מה כלומר אין אנו נחשבין לכלום כי אע"פ שאמר הב"ה הנני ממטיר לכם לחם וכו' כלומר בזכותכם עכ"ז הם אמרו ונחנו מה, זש"ה והאיש משה עניו מאד שהיה עניו יותר מאברהם והוא מ"ש מכל האדם דהיינו האדם הגדול בענקים זה אברהם לפי שאברהם הזכיר ואנכי עפר ואפר וזהו אשר על פני האדמה דהיינו העפר וגם אפר נקרא עפר כנודע מדכתיב מעפר שריפת החטאת, אך משה אמר ונחנו מה שלא נחשב לכלום שעושה עצמו כמי שאינו וזהו עניו מא"ד גי' מ"ה וגם מכל האדם נוט' אד"ם דוד משיח שגם דוד אמר ואנכי תולעת ולא איש דימה עצמו לתולעת אך משה יותר ממנו שלא החשיב עצמו כלום לכן אמר ר' לויטס מאד מאד הוי שפל רוח כמשה שהיה עניו מאד ומי ידמה עצמו למשה ולכן צריך שיהיה מאד מאד עד קצה האחרון, ונתן טעם שתקוות אנוש רימה מלשון את תקות חוט השני שפי' רש"י קו וחבל כך מדתו של אנוש שר"ל אנוש אנוש מל' אנושה מכתך הוא להיות רימה ותולע' ואם כן צריך לזכור יום המיתה שסופו להיו' רמה ותולעה ובזה ישפל רוחו וישוב אל ה' וירחמהו כי רם ה' ושפל יראה.

^ משנה ה.
@ רבי יוחנן בן ברוקא אומר: כל המחלל שם שמים בסתר נפרעין ממנו בגלוי. אחד שוגג ואחד מזיד בחלול השם.
יש להקשות מאי כל, דדי לו שיאמר המחלל שם שמים וכו' ועוד קשה איך שייך חלול ה' בסתר, דהא העובר עבירה בסתר אין כאן חלול ה' כלל, וכלהו גווני דחלול ה' דאיתנהו בפ"ח דיומא אנן אלא בגלוי, ועוד מהו שאמר אחד שוגג ואחד מזיד, סלקא דעתין דכך יתחייב המחלל ה' בשוגג כמו במזיד וכי דינא הכי, ועוד למה חזר ואמרבחלול ה' דביה מיירי, אמנם צריך שנבאר מאמרם ז"ל בפרק ז' דבבא קמא ועמו יתורצו כל הקושיות הנ"ל, איתא התם: שאלו תלמידיו את רבן יוחנן בן זכאי מפני מה החמירה תורה בגנב יותר מבגזלן, אמר להם זה השוה כבוד עבד לכבוד קונו וזה לא השוה כבוד עבד לכבוד קונו, כביכול עשה עין של מטה כאילו אינה רואה ואזן של מטה כאילו אינה שומעת, שנאמר הוי המעמיקים מה' לסתור עצה וגו'. וכתיב ויאמרו לא יראה יה ולא יבין אלקי יעקב. וכתיב עזב ה' את הארץ כי אין רואה. תניא אמר רבי מאיר משלו משל משום רבן גמליאל למה הדבר דומה לשני בני אדם שהיו בעיר ועשו משתה, א' זימן את בני העיר ולא זימן את בני המלך וא' לא זימן לא את בני העיר ולא את בני המלך, איזה מהם ענשו מרובה הוי אומר זה שזימן את בני העיר ולא את בני המלך. ופירש רש"י ז"ל: השוה כבוד עבד, לא ירא מבני אדם כדרך שלא ירא מהב"ה, אבל גנב לא השוה עבד לקונו אלא כיבד העבד יותר מקונו, שהוא ירא מבני אדם ומעין של מעלה לא נזהר ע"כ. וקשה שתחילה אמר זה השוה וכו'. כפירוש רש"י ואח"כ בא בטעם אחר עשה עין של מטה כאילו אינה רואה, ובזה נראה שהשוה כבוד עבד לכבוד קונו, שכשם שעין של אדם אינה רואה כך עשה לגבי דידיה בעין של מטה, ועוד למה הביא ג' ראיות, ועוד למה הוצרך למשל אחר שאמר רבי מאיר משום רבן גמליאל, אך תלמידי רבן יוחנן בן זכאי הקשו בכח מפני מה החמירה תורה בגנב יותר מבגזלן, כי הסברא היתה נותנת שיהיה להפך, כי הגזלן העיז פניו לגזול בפרהסיא והגנב עשה מעשהו בהצנע, ולמה החמירה תורה יותר בגנב ולפחות היה לו להשוותם, כי לעולם נראה יותר חמור הגזלן מהגנב ולמה פיחת ענשו, והשיב זה השוה כבוד עבד לכבוד קונו וכו'. כלומר מכל הצדדין הגנב חמור כי הוא עשה עיקר מהעבד שירא ממנו יותר מקונו הרי שזלזל בכבודו, ואם-תאמר שאין זה מפני שירא ממנו יותר רק שחושב שבהסתירו מבני אדם כך הוא נסתר מהב"ה שאינו רואה, זה רע יותר שעשה עין של מטה וכו'. ואעפ"י שפשטו הוא על עין של מעלה, אלא שאמר כן מפני הכבוד, אפשר שבדיוק אמר כן עשה עין של מטה כלומר שמה שמשגיח בשפלים כי עינו ית' משגיח גם בשל מטה, והוא חשב בדעתו כאילו אינה רואה וכו'. והביא ראיה מהכתוב בישעיה כ"ט הוי המעמיקים מה' לסתור עצה. כי הם חושבים לעשות מעשיהם בסתר ולא יחטאו, והיה במחשך מעשיהם ואומרים מי רואנו ומי יודיענו. ובזה אין חילול ה' בדבר, על זה הוכיחם הנביא (ישעיה כט, טז): הפככם אם כחומר היוצר יחשב. כלומר הנה הדבר חוא להפך כי אתם חושבים כחומר, דהיינו האדם שמחומר קורץ, כך אתם חושבים היוצר שהוא הב"ה, כלומר שאינו רואה ושומע כי יאמר מעשה לעושהו לא עשני, יובן עם מ"ש בבראשית רבה פרשה ס"ד לארכיטיקטוס שבנה את המדינה חדרים וכיבים ומערות, לאחר ימים נעשה גבאי והיו בני המדינה מטמינין מפניו בתוך החדרים ובתוך המערות, אמר-להם אני הוא שבניתי את המערות ומפני אתם מטמינין וכו'. ז"ש כי יאמר מעשה לעושהו לא עשני, כי הב"ה ברא כונניות באדם והוא יודע מה שבלבו, ויצר אמר ליוצרו לא הבין הרי זו רעה חולה, הנה מזה שהעושה בסתר יותר חמור, ואם-תאמר לעולם אימא לך שהשוה כבוד עבד לכבוד קונו וחושב להסתר מפני ה', הרי זה כופר בעיקר שנאמר ויאמרו לא יראה יה וכו'. ולפי שגם בזה יכול להשמט ולומר שאינו כופר רק שלרוממותו ית' אינו כבודו להשגיח השפלים, לזה הביא פסוק הנאמר ביחזקאל ח' שהיו עובדים ע"א בסתר ואומרים (יב): עזב ה' את הארץ. כי אין רואה. ועל זה נתחייבו עונש גדול, ולפי שעדין יש להקשות לדברי ריב"ז ממאי דאיתא בילקוט שופטים ט' היכי דמי גזלן. אמר רבי אבהו כגון בניהו בן יהוידע, שנאמר ויגזול החנית מיד המצרי, רבי יוחנן אמר: כבעלי שכם. ורבי אבהו מאי טעמא לא אמר מהאי, אלא כיון דקא מטמרי לאו גזלני נינהו. ורבי יוחנן הא דקא מטמרי כי היכי דלא ליחזו בהו אינשי וליערקו מינייהו. ואם-כן גם אנו נאמר שהגנב מסתיר עצמו כדי שלא יסתירו ממונם ממנו אבל לעולם אימא לך שמודה שה' רואה והשוה כבוד עבד לכבוד קונו, וגם לגזלן נאמר שגם הוא לא כיוון להשוות כבוד עבד לכבוד קונו, אלא שלא בא לידו רק בפומבי, לכן הוצרך למשל אחר לשני בני אדם שהיו בעיר ועשו משתה וכו' ששניהם היו בעיר ויודעים שיש שם בני המלך ואין א' מהם יכול להתנצל ולומר לא ידעתי שיש כאן בני המלך, ולכן א' זימן בני העיר ולא זימן בני המלך, הוא הגנב ששם בדעתו שיש בני אדם רואין אותו ונסתר מהם ולא שמר שעיני ה' המה משוטטות בכל הארץ, והרי זה זלזול גדול, והגזלן לא  זימן לא זה ולא זה ואין כאן זלזול כי אע"פ שהיה בידו לזמן מי שירצה, לא רצה לעשות הפרש בין עבד לקונו, ואפילו שיכול להיסתר אינו רוצה כי כך עשה עיקר מהאנשים כמו מה', ואחרי כל אלה נבא לביאור המשנה, כי הנה העובר עבירה בסתר אין לך חילול ה' גדול מזה שעושה עיקר מהאנשים שלא יבוש ולא יכלם לפניהם ולא מה' אשר בכל מקום עיניו צופות רעים וטובים, ולכן נפרעין ממנו בגלוי, כמו שאמר הכתוב אם יסתר איש במסתרים. להסתר מפני בני אדם וגם להסתר ממני ואני לא אראנו נאם ה'. ופירשו ז"ל אראה מעשיו לבריות כדי שיראו בני אדם שהב"ה מיסרו בדין, ולזה אמר כל המחלל שם-שמים בסתר, כלומר אע"פ שהוא שוגג בחילול ה', כיון שהוא מזיד בעבירה עצמה נפרעין ממנו בגלוי, א' שוגג וא' מזיד, כי יש עובר עבירה בסתר ואין כוונתו לחלל ה' רק עושה להסתר מבני אדם שלא יבזוהו ואע"פ שיודע שהב"ה רואהו עכ"ז אינו נשמר מהעבירה, זהו שוגג בחילול ה' וכל-שכן המזיד שכוונתו להסתר מפני פועל כל, שניהם נפרעין ממנו בגלוי. האמנם ודאי שאין עונש השוגג כמזיד אלא בזה שוים ששניהם נפרעין ממנו בגלוי, וזהו שחזר ואמר בחילול ה', כלומר אע"פ שבעבירה עצמה הוא מזיד ובחילול ה' הוא שוגג עכ"ז נפרעין ממנו בגלוי, כי כך הדין נותן שא' שוגג וא' מזיד בחלול ה', דוקא נפרעין ממנו מה שאין כן בשאר עבירות, וזהו שאמר הכתוב בפרשת אמור ולא תחללו את שם קדשי. כלומר אף בסתר, כי אפרע מכם בגלוי. ונקדשתי בתוך בני ישראל, ואם תאמרו למה כן, אני ה' מקדשכם. וכדי שלא יאמרו משוא פנים יש בדבר, לכן אני רוצה להפרע מכם בגלוי כדי שכל ישראל ישמעו וייראו ויזהרו בכבודי על-דרך ונקדש בכבודי האמור בפרשת תצוה.

^ משנה ו.
@ רבי ישמעאל בנו אומר: הלומד תורה על מנת ללמד מספיקין בידו ללמוד וללמד. והלומד על מנת לעשות מספיקין בידו ללמוד וללמד לשמור ולעשות.
מצינו בבבא-קמא פרק א'&nbsp;<a href="#footnote-74" id="noteref-74" title="י"ז. ע"א.">[74]</a> בענין חזקיהו וכו' דמסיק התם: קיים אמרינן לימד לא אמרינן. והאמר מר גדול תלמוד שהתלמוד מביא לידי מעשה. לא קשיא הא למגמר הא לאגמורי. ופירש רש"י ז"ל: למגמר לעצמו מעשה עדיף, אבל לאגמורי לאחריני עדיף ממעשה, הילכך לימד לא אמרינן עכ"ל. ומכאן קשה לרבי ישמעאל שנראה שעל מנת ללמד הוא פחות מלומד על מנת לעשות. ועוד למה בסיפא אמר לשמור ולעשות, דכיון דאמר והלומד על מנת לעשות. היל"ל גם כן מספיקין בידו ללמוד וללמד ולעשות. אמנם אין ספק שגם בחלוקה השנית הלומד על מנת לעשות תהיה כוונתו גם-כן ללמוד וללמד וגם לעשות, ולכן מספיקין בידו ללמוד וללמד לשמור ולעשות. אך להשיב לקושיא החזקה הנ"ל בדרך נכון, נלע"ד שזה התנא כיוון למה שכתבנו לעיל פרק ג' על משנת הוא היה אומר כל שמעשיו מרובין מחכמתו. כי יש עמל תורה ועמל שיחה, דהיינו מי שלומד תורה על מנת לקיים, כי בעת לימודו דווקא יחשוב בלבו שאם תבא מצוה שלומד בה לידו יקיימנה בלב שלם, וזה נקרא עמל תורה, והוא מה-שכתוב תלמוד גדול שמביא לידי מעשה, שבזמן אחד מקיים תלמוד ומעשה, ועמל שיחה הוא הלימוד בלבד מבלי פנות באותו זמן לקיום המצות רק אם תבוא לידו יקיימנה, ועל אלה תטוף מילתו של רבי ישמעאל הלומד על מנת ללמד, דהיינו עמל שיחה בלבד מספיקין בידו ללמוד וללמד, כי גם זה טוב בעיני ה' כיון שמלמד גם לאחרים, אך הלומד על מנת לעשות דהיינו שכשהוא לומד מכוין גם לעשות, דהיינו עמל תורה ששניהם בידו בזמן א', ובזה נכלל גם ללמד לאחרים, כי גם זה הוא א' ממצות התורה כנודע, מספיקין בידו ללמוד וללמד לשמור ולעשות, דהיינו מה-שכתוב שם למען תשמור לעשות. כי השמירה הוא הלימוד כמ"ש ז"ל, ושמרתם זו משנה ועשיתם זה מעשה. ובזה אתי שפיר מ"ש לשמור ולעשות. דהיינו לימוד ומעשה כא', ואין צריך לדחוק עצמו לפרש לשמור על מצות לא-תעשה ולעשות מצות-עשה, דכיון דמספיקין בידו ללמוד וללמד פשיטא דצריך להרחיק עצמו מן העבירה, אלא ודאי דהכוונה לשמור ולעשות שיהיו שניהם בידו תלמוד ומעשה, והוא הנרצה כי אז תצליח את דרכיך ואז תשכיל.

^ משנה ז.
@ רבי צדוק אומר: אל תעשם עטרה להתגדל בהם ולא קרדום לחפור בהם. וכך היה הלל אומר: ודישתמש בתגא חלף. הא למדת כל הנהנה מדברי תורה נוטל חייו מן העולם.
ממה שאמר אל תעשם סתם ולא פירש לומר אל תעשה דברי תורה עטרה וכו'. נראה דאדברי רבי ישמעאל דלעיל קאמר, שאע"פ שהלמד על מנת ללמד מספיקין בידו ללמוד וללמד, זהו דוקא כשכוונתו לשמים לא במתכוין ללמד אחרים כדי להתגדל ולהתכבד ולהיות ראש ישיבה, שעל זה הזהיר רבי צדוק אל תעשם עטרה להתגדל בהם. וכלפי מה-שאמר רבי ישמעאל והלמד על מנת לעשות מספיקין בידו וכו'. שהכוונה כשילמוד על מנת ליראה את ה' ולקיים המצות לשמם, לא כדי לקבל פרס אין מספיקין בידו וכו'. ואע"פ שאמרו לעולם יעסוק בתורה ובמצות שלא לשמם שמתוך שלא לשמם בא לשמם, עכ"ז הזהיר רבי צדוק שלא יעשה המצות על מנת לקבל שכר כמו קרדום לחפור בהם, ואין זה מ"ש אנטיגנוס כי הוא דיבר בשכר מצות דבהאי עלמא ליכא, ורבי צדוק הוסיף שלא יעשה המצות וילמוד תורה כדי להיות לו פרנסה מהם בעה"ז, והביא ראיה מדברי הלל שאמר בפרק א' ודישתמש בתגא חלף, שהמשתמש בכתרה של תורה חלף והלך לו מן העולם. הא למדת מדברי הלל כל הנהנה מדברי תורה אף שכוונתו לשמים, ללמוד לשם-שמים, עם כל זה אם נהנה מדברי תורה הוי כנהנה מן ההקדש וחייב מיתה בידי שמים כמו שאמר הרב, וזה מדבר במי שכוונתו לכך ללמוד לשם שמים וליהנות גם כן מדברי תורה, אך אם באה לו ההנאה ממילא כמו שאמר הרב אין זה בכלל, ואמר נוטל חייו מן העולם, כי התורה היא גורמת לאדם אורך ימים ושנות חיים כנודע, ואם נהנה ממנה אינו בכלל זה ואדרבא נוטל חייו מן העולם.

^ משנה ח.
@ רבי יוסי אומר: כל המכבד את התורה גופו מכובד על הבריות. וכל המחלל את התורה גופו מחולל על הבריות.
לא תקשה דיוקא דרישא אדיוקא דסיפא, דהכי קאמר כל המכבד את התורה גופו מכובד, וכל שאינו מכבד אבל אינו מחלל אין גופו מכובד וגם אינו מחולל. וכל המחלל וכו' ומי שאינו מחלל אבל אינו מכבד אין גופו מחולל וגם אינו מכובד ואתי שפיר. אמנם צריך לדקדק מאי גופו מכובד ומחולל, היל"ל הבריות מכבדין אותו או מחללין אותו, אך בפרק במה מדליקין איתא ז"ל: אמר רבא דרחים רבנן הויין ליה בנין רבנן, דמוקיר רבנן הויין ליה חתנוותא רבנן, דדחיל מרבנן איהו גופיה הוי צורבא מרבנן ואי לאו בר הכי הוא משתמען מיליה כצורבא מרבנן ע"כ. ומקשו הכא שהרי ידענו שגדול העושה מאהבה מהעושה מיראה, ואם-כן למה דרחים רבנן הויין ליה בנין רבנן ודדחיל לבד איהו גופיה הוי צורבא מרבנן, איפכא מסתברא דאדם קרוב אצל עצמו, ותירץ בעל חדושי אגדות דרחים רבנן, ודאי שכבר הוא צורבא מרבנן שאם אינו תלמיד חכם גדולה שנאה ששונאים עמי הארץ לתלמידי חכמים, ורבי עקיבא היה אומר כשהיה עם הארץ מי יתן לי תלמיד חכם ואנשכנו כחמור. ולכן דרחים רבנן לא סגי דאיהו תלמיד חכם אלא שגם בניו יהיו תלמידי חכמים, אך דדחיל אינו אלא איהו גופיה צורבא מרבנן. כך פירש הוא ז"ל. אך אין פירושו מוכרח שהרי גם המוקיר ודחיל צריך שיהיה כן, שהרי אם הוא עם הארץ ושונא לתלמיד חכם לא יכבדם ולא יירא מהם, ועוד דמוקיר רבנן הרי זו מצוה מן התורה והדרת פני זקן זה שקנה חכמה, ולמה יהיו לו חתנוותא רבנן, יקבל שכר מצותו כשאר מצות התורה, לכן נלע"ד דלעולם אימא לך דרחים הוא יותר מכולם, ולמה הוו ליה בני רבנן ולאו איהו גופיה צורבא מרבנן, לפי שכך מצינו בפרק א' דקדושין תנו רבנן הוא ללמוד ובנו ללמוד, הוא קודם את בנו. רבי יהודה אומר אם בנו זריז וממולח ותלמודו מתקיים בידו, בנו קודמו כי הא דרב יעקב בריה דרב אחא בר יעקב שדריה אבוה לקמיה דאביי, כי אתא חזייה דלא הוו מחדדן שמעתיה, אמר ליה אנא עדיפא מינך תוב את דאזיל אנא. וכן פסק בטור יו"ד סי' רמ"ה וכן-כתוב בזהר פ' נח דף ע"ב א' ב': דר' יהודה קם ליליא חד למלעי באוריתא והוה תמן חד יודאי וכו' שהגיד כמה סודות לר' יהודה, אמר ליה וכל האי ידעת ואת משתדל בסחורתא ומנח חיי עלמא, א"ל דהוה דחיקא לי שעתא ואית לי תרין בנין וקיימין כל יומא בבי רב ואנא אשתדלנא על מזונייהו ולמיהב לון אגר לימודייהו בגין דישתדלון באוריתא. הרי שיותר טוב לאדם כשבנו תלמיד חכם מהיותו הוא עצמו משום דברא מזכי אבא, ולכן דרחים רבנן הוו ליה בני רבנן ודמוקיר רבנן דהיינו שעושה להם כבוד לפנים משורת הדין, וכמ"ש בטור יו"ד סימן רמ"ד שני חכמים ושני זקנים, אין א' צריך לקום מפני חבירו וכו'. ועכ"ז לפנים משורת הדין מוקיר רבנן, וכן כמה גווני דאיתא התם שמן הדין אינן חייבין והוא מחמיר על עצמו, לכן הוו ליה חתני רבנן, שכן יתרו היה מתכבד במשה, דדחיל רבנן שהוא פחות מכלם, איהו גופיה הוי צורבא מרבנן. שייראו ממנו או ישמעו דבריו כצורבא מרבנן, ז"ש ר"י כל המכבד את התורה יותר מן הראוי כמו שפירשנו, גופו מכובד על הבריות. אינו יכול לומר שמכבדין אותו הבריות שהרי הוו ליה חתני רבנן ומכבדין אותם, אך במה שיהיו לו חתני רבנן, גופו ממילא מכובד על הבריות שכן יתרו מתכבד במשה והיה לו כבוד גדול מפני חתנו, וכמ"ש בשמות רבה פ' כ"ז כבוד חכמים ינחלו זה יתרו, בשעה שבא אצל משה. ולהפך מזה כל המחלל את התורה שהוא מ"ש במסכת יומא פרק ח' ובזמן שאדם קורא ושונה ואין דיבורו בנחת עם הבריות ואין מתנו ומקחו נאה בשוק ואינו נושא ונותן באמונה, מה הבריות אומרות עליו, אוי לו לפלוני שלמד תורה וכו'. ובזה יכון גם כל המכבד וכו', שגם עליו נאמר ישראל אשר בך אתפאר כשמעשיו נאים עם בני אדם שבזה גופו מכובד על הבריות.

^ משנה ט.
@ רבי ישמעאל בנו אומר: החושך עצמו מן הדין פורק ממנו איבה וגזל ושבועת שוא. והגס לבו בהוראה שוטה רשע וגס רוח.
יש כאן מקום דקדוק בדברי רבי ישמעאל שלא אמר בציווי ואזהרה, חשוך עצמך מן הדין, רק עצה טובה קמ"ל החושך עצמו וכו'. לפי שהדין א' מרגלי העולם, כדתנן על שלשה דברים העולם קיים על הדין וכו'. ולכן לא אמר די לאדם שימשוך עצמו מן הדין וגם נזהר בדבריו שלא אמר החושך עצמו מלדון, דלאו כל כמיניה שהרי ציותה תורה בצדק תשפוט עמיתך, האמנם החושך עצמו מן הדין יובן עם מה-שכתוב בפרק ג' דבבא בתרא כל דיין דאתקרי לדין ומפקין מיניה ממונא בדין, לאו שמיה דיין. זהו בכיוון החושך עצמו מן הדין, דהיינו שמזמינין אותו לדין והוא חושך עצמו שלא לרדת לדין, שמתפשר עמו או פורע לו מה ששואל, פורק ממנו איבה. שאם יזכה בדין ינטור לו איבה או אם יראה לו שנזדכה בבית דין שלא מן הדין, שאפשר שבטענות שקר הציל עצמו מלהתחייב לו והוא מחזיקו לגזלן, גם בזה פורק ממנו גזל וכן שבועת שוא, שאפשר שמשביעו חבירו שלא כדין. ואם-כן כשחושך עצמו לרדת לדין ניצול משלשה אלה, והגס לבו בהוראה שלא הגיע להוראה ומורה, או שגס לבו להתיצב בעדת הדיינין ואינו בר הכי, שוטה שגורם לו איבה מן הבריות, רשע שטועה בהוראה וחייב בדיני שמים, וגס רוח להתלבש בטלית שאינו שלו.

^ משנה י.
@ הוא היה אומר: אל תהי דן יחידי שאין דן יחידי אלא אחד. ואל תאמר קבלו דעתי שהן רשאין ולא אתה.

הוסיף התנא על מה שהקדים החושך עצמו מן הדין, שאם בא מעשה לידו והוא חייב להיטפל בדין, עכ"ז לעולם אל תהי דן יחידי, כי טוב לך שיהיו לפחות שלשה דיינים, כי היכי דלמטי להו שיבא מכשורא&nbsp;<a href="#footnote-75" id="noteref-75" title="שיגיענו נסורת קטנה מן הקורה, כלומר שאם נטעה ישתלש העונש בין כולנו ויקלו מעלי. (רש"י סנהדרין ז, ע"ב)">[75]</a> והדין יצא לאמיתו, כי מתוך הויכוח יתברר האמת שאין דן יחידי אלא אחד, כי אע"פ שגם למעלה יש בית דין, כמו-שכתוב וה' הוא ובית דינו, עכ"ז לפעמים הוא דן יחידי כמו-שכתוב (תהילים יז, ב): מלפניך משפטי יצא. וכן-כתוב בזהר פרשת אחרי מות דף ס"ז א': תניא מרישא דירחא ספרין פתיחין ודייני דיינין בכל יומא ויומא בתי דינין אתמסרן לאפתחא בדינא עד ההוא יומא דאקרי תשעה לירחא, בההוא יומא בעאן ישראל לתתא למחדי בחדוותא לקדמות מריהון דזמין למיתב עלייהו בכורסיא קדישא דרחמי וכו'. הרי שביום הכפורים הוא דן יחידי בלא בית דין. והשתא מדויק שאין דן יחידי אלא אחד, דהיינו הב"ה שהוא אחד ביום מיוחד בשנה שאין כמותו בכל הימים, כי השטן גימטריא שס"ד, לפי שאין לו יכולת לקטרג ביום הכפורים יום אחד לשנה, ואל תאמר וכו'. כלומר אע"פ שאינך דן יחידי אלא עם אחרים, אין לך לגלות דעתך ולומר קבלו דעתי, שאז חזר הדין כמו שהיית יחידי, אלא כיון שאתם הרבים כולכם שוים כקטון כגדול תשמעון, והן רשאין לומר כמותך או לאו, כי אחרי רבים להטות.
^ משנה יא.
@ רבי יונתן אומר: כל המקיים את התורה מעוני סופו לקיימה מעושר. וכל המבטל את התורה מעושר סופו לבטלה מעוני.
שתים הנה קוראותיו לדברי רבי יונתן, דהיל"ל כל הלומד או העוסק בתורה מעוני וכו' ולמה נקט כל המקיים. ועוד דהיל"ל בעוני ובעושר למה אמר מעוני ומעושר. אמנם בפרק-קמא דבבא-בתרא כל הרודף צדקה, הב"ה ממציא לו מעות לעשות מהם צדקה. ובפרק-קמא דגיטין אם רואה אדם שמזונותיו מצומצמין יעשה מהם צדקה וכו'. זהו-שכתוב כל המקיים את התורה מעוני, שמן העוני שלו נותן לצדקה או מקיים מצות מן התורה. ואמר את התורה שמניח עסקיו ולומד בתורה, שהיא גם-כן קיום התורה שעל-ידי לימודו מקיים אותה בזכרונו, אז סופו לקיימה מעושר, שהב"ה ממציא לו מעות לעשות צדקה, וכן לקיים את התורה. וכל המבטל את התורה מעושר, שמתוך עשרו מבטל את התורה שאינו עוסק בה מפני ריבוי עסקיו, סופו לבטלה מעוני. כמו-שכתוב בילקוט משלי ג' להנחיל אוהבי יש. התורה אמרה לפני הב"ה כתיב בשמאלה עושר וכבוד. מפני מה בני עניים, והב"ה משיבה להנחיל אוהבי יש. למה הם עניים בעה"ז, כדי שלא יעסקו בדברים אחרים וישכחו, דכתיב כי העושק יהולל חכם ע"כ, כי הנה שנינו אלו דברים שאדם אוכל פירותיהן בעה"ז והקרן קיימת לו לעה"ב. ולכן התורה אומרת מפני מה בני עניים, שהרי אם עוסקים בתורה שלא לשמה הא כתיב בשמאלה עושר וכבוד, ודרשו רז"ל למשמאילים בה עושר וכבוד איכא. ואם עוסקים לשמה אורך ימים איכא וכל-שכן עושר וכבוד, שהם הפירות בעה"ז. ואם-כן מכל מקום קשיא מפני מה בני עניים, והב"ה משיבה להנחיל אוהבי יש. שיובן עם מה-שכתוב בפרק א' על משנת שמעון הצדיק וכו'. כי הב"ה יודע שהצדיקים אינם מבקשים לישב בשלוה בעה"ז, כי יפה שעה אחת של קורת רוח בעולם הבא מכל חיי העולם חזה, ולכן אף הפירות גונזם לעולם הבא כדי להרבות שכרם, זה שאמר להנחיל אוהבי יש. דהיינו שגם הפירות הם גנוזים להם להנחילם חיי העולם הבא. ובזה אוצרותיהם אמלא, כי אם חסר מהקרן הפירות ימלאו מקומם, האמנם גם טענה אחרת יש למה הם עניים בעולם הזה כדי שלא יעסקו בדברים אחרים וישכחו התורה, כי המבטל את התורה מעושר סופו לבטלה מעוני, ועל כן טוב להם כי יעסקו בתורה מתוך הדוחק והעוני, כי בזה יתמידו לעסוק בה והנה שכרם אתם לחיי העולם הבא.

^ משנה יב.
@ רבי מאיר אומר: הוי ממעט בעסק ועסוק בתורה, והוי שפל רוח בפני כל אדם, ואם בטלת מן התורה יש לך בטלים הרבה כנגדך, ואם עמלת בתורה יש לו שכר הרבה ליתן לך.
כבר הקדים רבן גמליאל בפרק שני ואמר יפה תלמוד תורה עם דרך-ארץ. ולכן בא רבי מאיר ואמר שעם-כל-זה הוי ממעט בעסק ועסוק בתורה. כי צריך לעשות מלאכתו עראי ותורתו קבע, כי בזה זה וזה יתקיים בידו. ועוד כדי לעסוק בתורה צריך להיות שפל רוח בפני כל אדם וללמוד מהם כמו-שאמר בן זומא איזהו חכם הלמד מכל אדם. וגם אמרו כל המתיהר חכמתו מסתלקת ממנו. ולכן כדי לקיים התורה שאתה עוסק בה, צריך שתהיה שפל רוח בפני כל אדם. ואמר בפני כל אדם לרמוז עליו שלמד תורה מאחר שיצא לתרבות רעה, וכמו-שכתוב בחגיגה פרק ב' ורבי מאיר היכי גמר תורה מפומיה דאחר וכו', קרא אשכח ודרש הט אזנך ושמע דברי חכמים ולבך תשית לדעתי. לדעתם לא נאמר אלא לדעתי. ופירש רש"י אלמא ברשיעי עסקינן וקאמר הט אזנך ושמע וכו'. ואם בטלת מן התורה יש לך בטלים הרבה כנגדך. זה מדבר גם-כן על אלישע אחר, שאמרו שם בחגיגה פרק ב' אחר מאי, זמר יווני לא פסק מפומיה. אמרו עליו על אחר שבשעה שהיה עומד מבית המדרש, הרבה ספרי מינין נושרין לו מחיקו עכ"ל. ואם-כן שפיר קאמר רבי מאיר שאין ליבטל מן התורה כלל וכלל ואם בטלת מן התורה לעסוק בחכמה יוונית, יש לך בטלים הרבה כנגדך כמו שאירע לאחר שיצא לתרבות רעה, דהיינו שקטרגו עליו על שביטל מן התורה בשביל להגות בספרי מינין. ואיתא בתורת כהנים פרשת אחרי מות על-פסוק את משפטי תעשו וכו' ללכת בהם. עשם עיקר ואל תעשם טפלה, ללכת בהם, שלא יהא משאך ומתנך אלא בהם, שלא תערב בהם דברים אחרים בעולם, שלא תאמר למדתי חכמת ישראל אלמוד חכמות אומות-העולם, תלמוד-לומר ללכת בהם, אינך רשאי ליפטר מתוכן. וכן הוא אומר יהיו לך לבדך וכו'. לכן אמר ואם בטלת מן התורה כדי לעסוק בשאר חכמות, יש לך בטלים הרבה כנגדך שימשכו אותך אחרי החכמות ההן לרעתך ולעמוד נגדך, ואם עמלת בתורה לעולם תמצא בה חדושים כמו-שכתוב דדיך ירווך בכל עת באהבתה תשגא תמיד. ולא תצטרך לעמול ולטרוח בחכמות אחרות, שהכל נהיה בתורה ויש לו להב"ה שכר הרבה ליתן לך מבלי שתבקש בשאר חכמות, וכדי שיהיה זה מול זה, שראשונה אמר יש לך בטלים הרבה כנגדך, וכן היה לו לומר ואם עמלת בתורה יהיו לך פרקליטים גדולים וכיוצא, נלע"ד שגם זה היתה כוונתו, יש לו שכר הרבה ליתן לך כי בעמל תורה שמחדש בה חדושים כרצונו, זוכה לשמים חדשים וארצות חדשות כמו-שכתוב בזהר פרשת בראשית ד' ב' וה' א', וכמו-שכתוב עתיד הקב"ה להנחיל לכל צדיק וצדיק שלש מאות ועשר עולמות. כי כל עולם הוא שמים וארץ, ונודע כי בעשרת הדברות יש תר"ך אותיות, ולכן כל העוסק בתורה שיש בה סודות ופשטים זוכה לשלש מאות ועשר עולמות שהם תר"ך בין רקיעים וארצות, וזהו יש לו שכר הרבה ליתן לך כמו שכתב להנחיל אוהבי יש.

^ משנה יג.
@ רבי אליעזר בן יעקב אומר: העושה מצוה אחת קונה לו פרקליט אחד. והעובר עבירה אחת קונה לו קטיגור אחד. תשובה ומעשים טובים כתריס בפני הפורענות.
יש כאן מקום דקדוק, שבמצוה נקט העושה ובעבירה העובר, ולמה לא אמר גם-כן והעושה עבירה אחת, או יאמר המקיים מצוה אחת והעובר עבירה אחת, וכן יקשה דכשם שאמר בעבירה קונה לו קטגור א', כך היל"ל במצוה קונה לו סניגור א' ולמה אמר פרקליט, ועוד יקשה מה-שכתוב תשובה ומעשים-טובים כתריס וכו'. שהרי גדולה תשובה שעונות נחשבות לזכיות. ואם-כן בתשובה מסיר החטא מעיקרו, אך טוב לתרץ עם מה-שכתוב בויקרא רבה פ' ל"ה ואת מצותי תשמרו ועשיתם אותם. אמר רבי חמא בר חנינא אם שמרתם את התורה הריני מעלה עליכם כאילו אתם עשיתם אותה. אמר רבי חנינא בר פפא אם שמרתם את התורה הריני מעלה עליכם כאילו עשיתם עצמכם. השלימים האלו דייקו בפסוק שכיון שאמר ואת מצותי תשמרו. למה הוצרך לחזור ולומר ועשיתם אותם. לכן פירש רבי חמא דבשמירת המצות הרי הוא כאילו עושה אותם, דהיינו מה-שכתוב בזהר פרשת בחקותי דף קי"ג א' מאן דעביד פקודי אוריתא ואזיל באורחוי, כביכול כאילו עביד ליה לעילא. פירוש כמו שעשה המצוה ממש בשרשה למעלה, ולכן אמר העושה מצוה אחת. ורבי חנינא בר פפא דריש אותם כמו אתם, לפי שהוא חסר. וזה כי בתורה יש שס"ה מצות לא-תעשה ורמ"ח מצות-עשה כמנין איברי וגידי האדם, וכמו-שכתוב על-פסוק את האלקים ירא ואת מצותיו שמור כי זה כל האדם. ואם-כן בשמירת התורה הרי הוא כאילו עשיתם עצמכם ממש, וזהו שאמר הכתוב ידיך עשוני ויכוננוני. כי עשוני, על האיברים. ויכוננוני, על הגידים. שהם קושרים האיברים ומעמידים אותם, ומי הוא אומר כן ומודה על זה הבינני ואלמדה מצותיך, דבר זה אני לומד אותו ומבין מן מצותיך שהם במספר מפקד האיברים והגידים, אי נמי ידיך עשוני כנגד הגוף ויכוננוני כנגד הנשמה שיש לה גם-כן שס"ה גידים ורמ"ח איברים כנגד המצות, שבשמירתם יתכוננו איברי הגוף והנשמה יחד יבאו גדודים, ואז האדם הוא תמים לא כן כשחיסר מצוה, שאז חסר אבר או גיד כפי פגם המצוה והתורה שלא קיים ולא למד, לכן אמר ראב"י העושה מצוה אחת דוקא קונה לו פרקליט אחד, והנה יגעתי ומצאתי כי פרקליט הוא גדול מסניגור, וזה כמו-שכתוב בערוך מליצי ריעי תרגום פרקליטי חבירי והוא מה-שכתוב בפרק ב' דשבת אם יש לו פרקליטין גדולים ניצול, ואלו הן תשובה ומעשים-טובים. וסניגור הוא כשיש קטיגור נגדו שבא סניגור ללמד זכות, ולפעמים הסניגור עצמו מתהפך לרעה כמ"ש בויקרא רבה פ' ל' אוי לו לזה שנעשה סניגורו קטיגורו, וא"כ שפיר קאמר קונה לו פרקליט א', והעובר עבירה אחת קונה לו קטיגור א', ולפי שעבירה מכבה מצוה, לכן אמר תשובה ומעשים-טובים וכו'. וזה דאיתא בזהר פ' קדושים דף פ"ג ב' תא-חזי בר נש דעביד מצוה, ההיא מצוה סלקא וקיימא קמי קב"ה ואמרה אנא מפלניא דעבד לי וקב"ה מני לה קמיה לאשגחא בה כל יומא לאוטבא ליה בגינה, עבר על פתגמי אוריתא ההיא עבירה סלקא קמיה; אמרח אנא מפלניא דעבד לי, וקב"ה מני לה וקיימא תמן לאשגחא ביה לשיצאה ליה, תב בתשובה מה כתיב גם ה' העביר חטאתך לא תמות. דאעבר ההוא חובא מקמיה בגין דלא יסתכל ביה לאטיבא ליה וכו'. ז"ש תשובה ומעשים טובים כתריס בפני הפורענות. שהם מגינים עליו כמו תריס שמגין על האדם שלא יזכר ולא יפקד אותו עון שעשה לפי שבתשובה שעשה, הקדוש ברוך הוא מעביר אותו מפניו ונכנס במקומו המעשה הטוב שעשה.

^ משנה יד.
@ רבי יוחנן הסנדלר אומר: כל כנסיה שהיא לשם שמים סופה להתקיים. ושאינה לשם שמים אין סופה להתקיים.
כתוב הדר הוא במזמור צ"ב כי הנה אויבך ה' כי הנה אויבך יאבדו יתפרדו כל פועלי און. וקשה הכפל כי הנה אויבך, אמנם יובן עם מ"ש בפ' נח בענין דור הפלגה ויאמר ה' הן עם אחד ושפה אחת לכלם וזה החלם לעשות וכו' הבה נרדה וכו'; כי הנה במדבר רבה פ' ע"ט רבי אלעזר אומר גדול השלום שאפילו עובדין ע"א ושלום ביניהם, כביכול אמר הב"ה אין השטן נוגע ביניהם, שנאמר חבור עצבים אפרים הנח לו. אבל משנחלקו מה נאמר בהם: חלק לבם עתה יאשמו ע"כ. זהו שאמר הכתוב ויאמר ה' הן עם א' ושפה אחת לכלם. וכיון שיש ביניהם יחוד ושלום, כל מה שיעשו יצליחו. אך וזה החילם לעשות, שכינים לרשעים רע להם ורע לעולם. כמ"ש הכתוב קרבו רודפי זמה, דהיינו שנתייחדו לרדוף אחר זמה כתרגומו עצת חטאין, אין זה אלא לרעה מתורתך רחקו שאחריתם אינה אלא לעשות נגד התורה, ולכן אלו הרשעים ויהי בנסעם מקדם, הסיעו עצמם מקדמונו של עולם, ורצו לעשות עמו מלחמה כדבריהם, זהו שכתוב וזה החלם לעשות, שעשו עיר ומגדל וראשו בשמים וכו'. ואם יתמידו באחדותם זו, ועתה לא יבצר מהם כל אשר יזמו לעשות, שיצליחו במעשיהם ומחשבתם תצא לפועל, לכן מה נעשה הבה נרדה ונבלה שם שפתם וכו'. וכיון שיפרדו אז תשלוט בהם הפורענות חלק לבם עתה ויאשמו, ז"ש כי הנה אויביך ה', כשהם מיוחדים בעצה אחת לעשות הרע בעיניך וזה כשקמים על ישראל, כי הוא כקמים עליך כי כל הנוגע בהם כביכול כנוגע בבבת עינו, מה עושה הב"ה כי אויביך יאבדו כדי שהפורענות תשלוט בהם ותופר עצתם יתפרדו כל פועלי און, ואז ישלח בם חרון אפו ויכחידם וישמידם, ז"ש ר' יוחנן כל כנסיה שהיא לשם שמים סופה להתקיים. כי האחדות שבהם גורם שיתקיימו להיות מצליחים במעשיהם ובכל אשר יפנו ישכילו, והוא מש"ה שלום רב לאוהבי תורתך ואין למו מכשול, כינוס לצדיקים טוב להם וטוב לעולם, ושאינה לשם שמים אין סופה להתקיים, כי יקויים בהם מה שאמרנו יתפרדו כל פועלי און. ואז חלק לבם עתה יאשמו ובזה אני מבין מה ששנינו בסוף מסכת עוקצים אמר רבי שמעון בן חלפתא לא מצא הב"ה כלי מחזיק ברכה לישראל אלא השלום, שנאמר ה' עוז לעמו יתן וכו'. כי הנה כל הברכות שנתברכו ישראל היו על תנאי אם ישמרו חקיו ותורותיו ינצורו, כמו-שכתוב בפרשת בחקותי אם בחקותי תלכו וכו'. ובפרשת תבא והיה אם שמע תשמעו וכו' ובאו עליך כל הברכות האלה והשיגוך. אמנם אם לא ישמעו לקולו אז לא יתקיימו הברכות, וכבר אמרנו שאם יהיה שלום ביניהם אין השטן נוגע ביניהם, לכן אמר רבי-שמעון לא מצא הב"ה כלי מחזיק ברכה לישראל, דהיינו שיחזיק הברכה שתתקיים בהם אלא השלום, כי כיון שיש ביניהם שלום, לעולם הברכה מתקיימת אף שלא יהיו ראויים אליה, שנאמר ה' עוז לעמו יתן וכו'. כי אמרו במדרש על-פסוק דרכיה דרכי נועם וכו'. ביקש הב"ה ליתן תורה לישראל תכף אחר צאתם ממצרים, אך לפי שהיו נוסעים וחונים במחלוקת, כדכתיב ויסעו ויחנו לא ניתנה להם, ובחנותם על הר סיני ששם כתוב ויחן שם ישראל נגד ההר. בלב א' כאיש א', אז ה' עוז לעמו יתן. לפי שה' יברך את עמו בשלום, ולכן בסיום תפלותינו אנו אומרים שים שלום טובה וברכה, כי אחרי שהתפללנו שה' יספיק כל צרכינו, הנה אנחנו צריכים לשלום כדי שתתקיים הטובה והברכה וימלא כל משאלות לבנו לטובה.

^ משנה טו.
@ רבי אלעזר בן שמוע אומר: יהי כבוד תלמידך חביב עליך כשלך וכבוד חבירך כמורא רבך ומורא רבך כמורא שמים.
גרסינן בפרק-קמא דתענית אמר רבי חנינא הרבה למדתי מרבותי ומחבירי יותר מרבותי ומתלמידי יותר מכולם. ולכן הזהיר רבי אלעזר יהי כבוד תלמידך חביב עליך כשלך. כיון שאתה לומד ממנו ואתא לאשמועינן מאמרם ז"ל בפרק חלק אמר רב יהודה אמר רב כל המונע הלכה מפי תלמיד כאילו גוזלו מנחלת אבותיו, שנאמר תורה צוה לנו משה וכו' מורשה היא לכל ישראל מששת ימי בראשית. וזהו שאמר יהי כבוד תלמידך ללמדו מה ששואל כדי שלא יתבייש אם ישאלוהו להיות לומד ממנו, הוי זהיר בכבודו וכבוד חבירך כמורא רבך, כי כיון ששניהם לומדים זה עם זה כל אחד לומד מחבירו צריך להזהר בכבודו יותר מבתלמידו, ולכן וכבוד חבירך כמורא רבך, ומורא רבך כמורא שמים שנאמר את ה' אלקיך תירא. לרבות תלמיד חכם. כי אע"פ שהרב לומד מהתלמידים שמחדדין אותו, עם כל זה הם לומדים ממנו מושכלות ראשונות וצריכים להיזהר בכבודו ולירא ממנו כמורא שמים ממש.

^ משנה טז.
@ רבי יהודה אומר: הוי זהיר בתלמוד ששגגת תלמוד עולה זדון.
כך הגרסא במשניות. ופירש רש"י ז"ל לפלפל ולחקור דקדוקיו ע"כ. דהיינו לירד לעומקה של הלכה כי בזה לא יטעה בהוראה, מה שאין כן אם לא ידקדק בלימודו יבא לידי טעות ויורה בתורה שלא כהלכה ויתיר האסור שבזה נחשב עליו לזדון, כי  אע"פ שהוא שוגג בהוראה הנה הוא מזיד במה שלא נזהר בלימודו ובא לידי טעות. ובבבא מציעא פרק ב' תנו רבנן העסוקים במקרא מדה ואינה מדה, במשנה מדה ונוטלין עליה שכר, בגמרא אין לך מדה גדולה מזו, ולעולם הוי רץ למשנה יותר מן הגמרא. הא גופה קשיא וכו' אמר רבי יוחנן בימי רבי נשנית משנה זו, שבקו כולי עלמא מתניתין ואזלו בתר גמרא, הדר דרש להו ולעולם הוי רץ למשנה וכו'. מאי דרוש כדדריש ר' יהודה בר אלעאי מאי דכתיב והגד לעמי פשעם. אלו תלמידי חכמים ששגגות נעשות להם כזדונות, ולבית יעקב חטאתם אלו עמי הארץ שזדונות נעשות להם כשגגות, והיינו דתנן רבי יהודה אומר הוי זהיר בתלמוד וכו'. ופירש רש"י ז"ל שבקו כולי עלמא מתניתין, מלחזור על גרסת משנתם ואזלו בתר גמרא לחשוב בסברא, הדר דרש להו הוי רץ למשנה לפי שירא פן ישתכחו המשניות ובמקום חייב יאמרו פטור וכו'. הוי זהיר בתלמוד, גמרא שהוא תירוץ טעמי חמשניות ששגגות וכו' אם שגית בהוראה בשגגת תלמודך שלא ידעת טעם המשנה ונתת אתה טעם אחר ומתוך כך דימית לה דין או הוראה שבאת לידך ולימדת הימנה שלא כדת וכו'. עולה זדון שזדון הוא בידך שלא שאלת טעם מרבך עכ"ל. עם זה יובנו פסוקי תהלים קי"ט טוב עשית עם עבדך, היא התורה שנאמר לקח טוב. שעשית עמי טובה ללמדני באמת. וכתיב (שמואל א' יח, יד): ויהי דוד לכל דרכיו משכיל וה' עמו. שהלכה כמותו בכל מקום כמו-שכתוב בפרק חלק, ולכן אני מחלה פניך טוב טעם ודעת למדני, דהיינו לידע טעמי המשנה ולהורות כהלכה, ואם תאמר גם אני אעשה כמו שעשו בימי רבי דשבקו כולי-עלמא מתניתין ואזלו בתר גמרא, אין הדבר כן כי במצותיך האמנתי, אני יודע שהמשניות הם עיקר תורה שבעל פה ואני מאמין בהם ולא יליזו מעיני, אמנם אני צריך שתלמדני גמרא דהיינו  טוב טעם ודעת, לפי שטרם אענה אני שוגג. פירש רש"י ז"ל טרם הגיתי בהם בבתי מדרשות אני שוגג בהם, אענה לשון שונה והוגה בבית המדרש ע"כ, ולעניננו יאמר טרם אענה, דהיינו אם לא אשנה ואהיה יודע טעמי המשניות דהיינו גמרא אני שוגג שאיני יודע טעמי המשניות ואטעה בהוראה, אך ועתה שתלמדני טוב טעם ודעת אמרתך שמרתי שאשמרם בלבי ולא אשכחם, ובזה לא אטעה בהוראה וזהו טוב אתה ומטיב לי ולאחרים שלומדים ממנו ושואלים ממנו דבר הוראה ועל כן למדני חקיך שהם המצות שאין בהם טעם, אתה תלמדני טעמם טפלו עלי שקר זדים וכו'. איתא בסוטה ע"ג עבירה מכבה מצוה ואין עבירה מכבה תורה וכו' אמר רב יוסף אלמלא דרשוהו דואג ואחיתופל הכי לא רדוף בתר דוד, דכתיב לאמר אלקים עזבו וכו'. מאי דריש ולא יראה בך ערות דבר ושב מאחריך. ולא הוו ידעי דעבירה מכבה מצוה ואין עבירה מכבה תורה, ז"ש טפלו עלי שקר זדים, לומר שבאתי על אשת איש ואין הדבר כן, כי שקר המה דוברי' כי ראויה היתה לו בת שבע, לפי שכל היוצא למלחמה גט כריתות כותב לאשתו, והם חשבו כי בזה אבדתי כל תורתי וזכיותי ואינו כן, וזה כי לא חילקו בין לימוד התורה לבין שמירת המצות, כי אני בכל לב אצור פקודיך לשמור מצותיך כתיקונם, אמנם טפש כחלב לבם, שהם טפשים ולא ידעו כי עבירה מכבה מצוה ואין עבירה מכבה תורה ואני תורתך שעשעתי, שאני לומד תורה ואפילו לפי שיטתם שחטאתי, אין כח בעבירה ההיא להסיר ממני זכות התורה שאני משתעשע בה ולומד בה לשמה, ואע"פ שהתורה היא א' מג' מתנות טובות שלא ניתנו אלא על-ידי יסורין, טוב לי כי עוניתי למען אלמד חקיך, ועוד יובן עם מה-שכתוב במגילה פרק א' אמר רבי יצחק אם יאמר לך אדם יגעתי ולא מצאתי, אל תאמן. מצאתי ולא יגעתי אל תאמן, יגעתי ומצאתי האמן. והני-מילי בדברי-תורה אבל במשא ומתן סייעתא דשמיא היא. ופירש רש"י שיש יגע ואינו מוצא. נשמר רש"י ז"ל שלא תאמר שבמשא ומתן יש מוצא ואינו יגע, שזה אי אפשר שהרי אמרו בספרי פ' ראה יכול יושב ובטל תלמוד לומר בכל משלח ידך אשר תעשה. לכן פירש הוא ז"ל שמה-שכתוב שבמשא ומתן סייעתא דשמייא היא, היינו להיות יגע ומוצא לפי שיש יגע ואינו מוצא, ואפשר דקאי נמי אסיפא דאיתא עוד שם ולר"ת לא אמרן אלא לאיחדודי אבל לאוקומי גירסא סייעתא דשמייא היא, ועל זה פירש רש"י ז"ל שיש יגע ואינו מוצא, שאינו יכול לומר שיש מוצא ואינו יגע, שאם לא למד היאך יוכל לאוקומי גירסא, וזה נראה אמת לפי שפירש תחילה לאוקומי גירסא שלא תשתכח ממנו, ואח"כ פירש ס"ד היא דיש יגע ואינו מוצא, אמנם הראשון מדויק יותר, ונלע"ד שזהו מה-שכתוב במשלי כ"ד אל תיגע להעשיר. שהרי יש יגע ואינו מוצא, ואם-תאמר הרי אמרו יגעת ולא מצאת אל תאמין, לזה-אמר מבינתך חדל, כלומר זה מדבר בדברי תורה אבל במשא ומתן אינו כן, וזהו מבינתך חדל כלומר אין לך להשוות דברי-תורה למשא ומתן, כי אינו דומה זה לזה, שהרי אף שייגע וימצא, ברגע אבד ממנו, התעיף עיניך בו ואיננו וכו'. זהו ש"אמר הכתוב טוב לי כי עוניתי, ליגע בדברי תורה למען אלמד חקיך, לפי שאני בטוח שאם אייגע בהם יתקיימו בי, מכל שכן במשא ומתן, ולכן טוב לי תורת פיך מאלפי זהב וכסף, שזה יתקיים בידי וזה ילך לו, ודוק.

^ משנה יז.
@ רבי שמעון אומר: שלשה כתרים הם: כתר תורה וכתר כהונה וכתר מלכות, וכתר שם טוב עולה על גביהן.
יש כאן מקום דקדוק למה אמר לכולהו בוי"ו, ולא אמר כתר תורה כתר כהונה כתר מלכות וכתר שם-טוב, שכך היה לו לומר שלא לשים הוי"ו אלא באחרונה שכך היא דרכה של תורה כמו-שכתוב בפרשת ויקהל (שמות לה, יא): את המשכן את אהלו ואת מכסהו. וכן כולם, (שמות א, ב): ראובן שמעון לוי ויהודה. ודומיהם והיה עולה יפה לומר כן, להורות כי כתר שם טוב צריך לכל הכתרים כמו שפירש הרב ז"ל, ועוד מנינא למה לי, אמנם מצאתי בפסיקתא זוטרתי ריש פרשת חקת ז"ל: תנן התם שלשה כתרים הם וכו' כתר כהונה זכה אהרן ובניו ונטלו, כתר מלכות זכה דוד ונטלו, וכתר תורה מונח כדי שלא ליתן פתחון פה לאומות-העולם, שכל מי שזוכה בו כאילו זכה בשלשתן, שנאמר בי מלכים ימלוכו וכו'. ונאמר כהני ה' תקראו. וכל שלא זכה מעלה עליו הכתוב כאילו לא זכה באחת מהן, בא וראה שכל עצמן של שני כתרים הללו אינן אלא מכוחה של תורה וכו'. ז"ש כתר תורה וכתר כהונה בוי"ו החיבור, להורות כי הכתר כהונה צריך שיהא דבוק לכתר תורה, וכן כהונה ומלכות דאם אינו כן אלא שאינם בני תורה, כבר אמרו ז"ל כי מלאך ה' צבאות הוא. שהכהן צריך שיהיה בן תורה ואם לאו אסור ליתן מתנותיו לכהן עם-הארץ, וכן המלך צריך שיכתוב לו ספר-תורה לשמו וקרא בו כל ימי חייו למען ילמוד ויקיים, ואז וכתר שם טוב עולה על גביהן, שכולם צריכין לו, ועם זה יכון למה אמר שלשה כתרים הם, לאפוקי כתר שם טוב שאינו כתר בפני עצמו רק מחובר לשלשתם, וזהו שאמר הכתוב ירמיה ט' כה אמר ה' אל יתהלל חכם בחכמתו וכו'. מלבד מה שכבר פירשנו למעלה בריש פרקין, כי החכם זהו כתר תורה, אל יתהלל בחכמתו לומר שהיא תורתו וחכמתו, וכן אל יתהלל הגבור בגבורתו, דהיינו כתר מלכות שלכן אמר הגבור בה' הידיעה שהמלך צריך שיהיה גבור, עצה וגבורה למלחמה. ואל יבטח על גבורתו, וכן אל יתהלל עשיר בעשרו כנגד כתר כהונה כמ"ש ז"ל והכהן הגדול מאחיו. שיהא גדול מאחיו גם בעושר, ואם אין לו גדלוהו משל אחיו, ועכ"ז אל יתהלל בעשרו, כי אם בזאת יתהלל המתהלל. דהיינו כתר שם טוב שלכן אמר כי אם בזאת, שהיא עולה על כולם, שכשיש שם טוב אז יכולים החכם והכהן והמלך להתהלל, וזה כשיקיים מש"ה השכל וידוע אותי וכו', ויגעתי ומצאתי במדבר רבה פ' י"ד על קרבן נשיא אשר ז"ל: שלשה מיני עולה אלו למה, כנגד ג' כתרים שנתן הב"ה לישראל, כתר תורה זה הארון וכו', כתר כהונה זה מזבח הזהב וכו' כתר מלכות זה השלחן וכו'. כנגד שם טוב הוא המעשה כמה דתנן לא המדרש הוא העיקר אלא המעשה, ואותו כתר הוא כנגד המנורה לקיים מה שאמר כי נר מצוה ותורה אור עכ"ל. הרי שגם כתר שם טוב נרמז במשכן והוא כנגד המנורה ולפי שכלם צריכים אליו, לכן מצינו כי בג' מקומות ציוה הקב"ה על הדלקת המנורה, תחילה בפרשת תצוה לפי שכתב אחריו ואתה הקרב אליך את אהרן אחיך וכו'. שזהו כתר כהונה ולכן הקדים מצות המנורה שהוא הכתר שם טוב שעולה עליו, כי הכהן דסנו שומעניה אינו ראוי לשרת את פני ה' אלקיו, ואח"כ בפרשת אמור צו את בני ישראל וכו'. ואח"כ ציוה ולקחת סלת ואפית אותה שהוא לחם הפנים הנסדר על השלחן שהוא כתר מלכות כדלעיל על שם שלחן מלכים, ואף זה צריך שכתר שם טוב יעלה על גביו ונשיא בעמך לא תאור, בעושה מעשה עמך, והג' בפרשת בהעלותך ששם נרמז כתר תורה, וזה מעשה המנורה מקשה זהב שיובן על-פי מה-שכתוב בילקוט ראובני פרשת תרומה בשם האר"י זלה"ה ז"ל המנורה היתה מכוונת נגד התורה, ז' קנים כנגד ז' תיבות שבפסוק בראשית, י"א כפתורים כנגד י"א תיבות שבפסוק ואלה שמות, ט' פרחים כנגד ט' תיבות שבפסוק ויקרא אל משה, וגובה המנורה ח"י טפחים וטפח י"ח לא היה שלם, ולכן הם כנגד י"ז תיבות שבפסוק וידבר ה' אל משה במדבר סיני וכו'. כ"ב גביעים כנגד כ"ב תיבות שבפסוק אלה הדברים, וכולם מ"ט לרמוז שביום חמשים שלאחר מ"ט קבלו התורה עכ"ל. ונלע"ד שלכן מסיים ודי זהב כנגד המנורה שהיתה כולה זהב טהור, שכן השם טוב צריך שיהיה כמעשה הטוב טהור בלי שום פנייה, ולכן כתוב וזה מעשה המנורה וכו' כמראה אשר הראה ה' את משה. דהיינו במתן תורה כן עשה את המנורה, אלה איפוא הם הג' כתרים שאמר ר"ש וכתר שם טוב עולה על גביהן, כי מבלי שם טוב אין הכתרים ההם נחשבים לכלום, ולכן אמר הקדוש ברוך הוא למשה ואתה תצוה. כי משה רבינו ע"ה הוא כתר תורה זכרו תורת משה עבדי, ואהרן כתר כהונה, וגם במשה היה כתר מלכות שמלך על ישראל.

^ משנה יח.
@ רבי נהוראי אומר: הוי גולה למקום תורה ואל תאמר שהיא תבוא אחריך, שחבריך יקיימוה בידך. ואל בינתך אל תשען.
להבין אמרי קדוש הזה, צריך להקדים מאמרם ז"ל פרק כ"ב דשבת אמר רבי חלבו חמרא דשרוגיתא ומיא דיומסת קיפחו עשרת השבטים מישראל. רבי אלעזר בן ערך איקלע להתם אימשיך בתרייהו איעקר תלמודיה, כי הדר אתא קם למקרי בספרא בעא למקרא החדש הזה לכם אמר החרש היה לבם. בעו רבנן רחמי עליה והדר תלמודיה, והיינו דתנן רבי נהוראי אומר הוי גולה למקום תורה וכו'. תנא לא רבי נהוראי שמו אלא רבי נחמיה שמו ואמרי רבי אלעזר בן ערך שמו, ולמה נקרא שמו רבי נהוראי, שמנהיר עיני חכמים בהלכה עכ"ל. כמה הלכתא גברוותא ילפינן מהמ' הזה, תחילה שצריך להתרחק מהכיעור ומהדומה לו, ולא לסמוך על חכמתו, שהרי רבי אלעזר בן ערך שהיה חכם גדול כנודע, אע"פ דאיקלע להתם דהיינו שבמקרה בלתי טהור נזדמן שם ולא הרחיק עצמו כי סמך בכחו ורוב חכמתו שלא יפול ברשת התאוות, עכ"ז תכף שנזדמן לשם אימשיך בתרייהו שלא יכול להישמר מפניהם, שהרי אמרו על פסוק אשרי האיש אשר לא הלך וכו'. שאם הלך סופו לעמוד, ואם עמד סופו לישב וכו'. ולכן לא טוב עשה רבי אלעזר בן ערך להזדמן שם, כי היה לו להרחיק עצמו מהכיעור ומהדומה לו, וכיון דאמשיך בתרייהו איעקר תלמודיה, שנמשך אחר התענוגים ושכח תלמודו, כי כך דרכה של תורה פת במלח תאכל וכו' וחיי צער תחיה וכו'. ולהראות לו כל זה, קם למקרי בספרא החדש הזה לכם, שהיא מצוה ראשונה שנצטוו בה ישראל, אשר בה נזכר השבתת החמץ וביעורו שהוא רמז לביטול היצר הרע, וגם כתיב על מצות ומרורים יאכלוהו. רמז לאדם שיזכור לו יום המיתה שהוא יום מר, ואמר החרש היה לבם, כי הנה תנן לעיל בפרק ב' ששאל רבן יוחנן בן זכאי לתלמידיו איזו היא דרך ישרה שידבק בה האדם, והשיבו כולם ורבי אלעזר בן ערך אמר לב טוב. ושיבחו רבי יוחנן רואה אני את דברי אלעזר בן ערך מדבריכם וכו'. ואם-כן אפשר שרבי אלעזר בן ערך סמך על זה שבהיות לו לב טוב יוכל להימשך במקום תענוגים ולא יסור לבבו, ולכן הראו לו מן השמים דלאו שפיר עבד, שהרי אותו לב שאמר נעשה כחרש הנשבר ששכח תלמודו, אי-נמי מלשון או חרש או עור. שגם הוא נסתם לבו ונתחרש, או מלשון חרש לאמר שהוא לשון שתיקה, גם הוא נשתתק מלקרות בתורה כראוי, ולכן היינו דתנן רבי נהוראי אומר הוי גולה למקום תורה. ולא למקום שגורם ביטול תורה כחמרא דפרוגיתא ומיא דיומסת, ואל תאמר שהיא תבא אחריך, שהתורה חוזרת לאכסניא שלה על-ידי שחביריך יקיימוה בידך, כמו שאירע לרבי אלעזר בן ערך דבעו רבנן רחמי עליה והדר תלמודיה, דלאו כל שעתא ושעתא מתרחיש ניסא, ואל בינתך אל תשען כמו-שכתוב במשלי ג' בטח אל ה' בכל לבך. שיהיה לך לב טוב כמו-שאמר רבי אלעזר בן ערך, אמנם ואל בינתך אל תשען, כמו שעשה הוא שנמשך למקום תענוגים שבטח על לבו הטוב, רק בכל דרכיך דעהו כמו-שאמרו ז"ל שאפילו בדרכי הגוף צריך שידע את ה' שיתענג לשם שמים, ובזה והוא יישר אורחותיך, שלא תלך בדרכים מסוכנים כמו שאירע לרבי אלעזר בן ערך דאיקלע להתם ואימשיך בתרייהו, ולכן אמר אל תהי חכם בעיניך להשען על בינתך, רק ירא את ה' וסור מרע, והכל עולה יפה כמו שאמרנו.

^ משנה יט.
@ רבי ינאי אומר: אין בידינו לא משלות הרשעים ואף לא מיסורי הצדיקים.
אריכות לשון אני רואה כאן, כי די לו לומר אין בידינו משלות הרשעים ומיסורי הצדיקים, מה לו לומר לא משלות הרשעים וכן ואף לא, דהוא יתור נפיש ועוד מה השמיענו רבי ינאי בזה ואיזה מוסר אנו לומדים מדבריו אלה. לכן נלע"ד שיובן עם מה-שכתוב בפרק ג' דתעניות על חוני המעגל כשהתפלל על רוב גשמים אמר לפניו רבש"ע עמך ישראל שהוצאת ממצרים אינן יכולין לקבל לא רוב טובה ולא רוב פורענות, כעסת עליהם אינם יכולים לקבל, השפעת להם רוב טובתך אינם יכולים לקבל ע"כ. דקשה מאי דקמן שהוצאת ממצרים, דמאי שייטה דיציאת ממצרים לכאן, ועוד בשלמא שאינן יכולין לקבל רוב פורענות אתי שפיר, אך שאינן יכולין לקבל רוב טובה לא שמענו, האמנם אמרו בברכות פרק ה' אמר משה לפני הב"ה רבש"ע בשביל כסף וזהב שהשפעת להם לישראל עד שאמרו די, הוא גרם שעשו את העגל ע"כ. ז"ש עמך ישראל שהוצאת ממצרים, ושם נאמר ושאלה משכנתה ומגרת ביתה כלי כסף וכלי זהב וכו'. אינן יכולין לקבל לא רוב טובה לפי שכתוב וישמן ישורון ויבעט. כי אין ארי נוהם מתוך קופה של תבן אלא מתוך קופה של בשר, כי רוב המעדנים והטובות גורם לבעוט מרוב טובה, ולא רוב פורענות שכן אין יכולים לעסוק בתורה ולשמור המצות מתוך צרה ויגון ואנחה, ולכן כעסת עליהם אינן יכולים לקבל, כמה יסורין הראויים לבא עליהם להפיג חמתך מהם, וכמו כן השפעת להם רוב טובתך שאתה נותן להם רוב טובה, גם זה אינם יכולים לקבל כי בועטים מרוב טוב; והוא מה שאמר הכתוב משלי ל' שתים שאלתי מאתך וכו' שוא ידבר כזב הרחק ממני וכו'. והכוונה כי בשתים יש עונש מיתה, ולכן אלו השתים שאומר אל תמנע ממני, כדי להינצל מהמיתה והיינו בטרם אמות, שוא היא שבועת שוא שיש בה מיתה, כמ"ש כי לא ינקה ה' את אשר ישא את שמו לשוא. ואמרו בפרק שבועת הדיינין דברים שאין המים והאש מכלין אותן שבועת שקר מכלה אותן. ובריש פרק ד' דגיטין אמר רב יהודה אמר רב מעשה באדם אחד בשני בצורת שהפקיד דינר של זהב אצל אלמנה והניחתו בכד של קמח ואפאתו בפת ונתנתו לעני, בא בעל הדינר וכו' אמרו לא היו ימים מועטים עד שמת אחד מבניה וכו'. ומה מי שנשבע באמת כך, הנשבע על שקר עאכ"ו. ודבר כזב גם-כן יש עונש מיתה, כמו-שכתוב בפרק חלק דההיא אתרא דקושטא שמיה לא הוו משנו בדיבורייהו ולא היה מיית איניש בלא זמניה. ואם-כן שוא ידבר כזב הרחק ממני ובזה לא אמות, ואם-תאמר והלא הכל בידי שמים חוץ מיראת שמים ומה לי להתפלל על זאת, צריך שאני אתרחק מהם מעצמי, על זה השיב ריש ועושר אל תתן לי. שלא אוכל לקבל לא רוב פורענות שהם ימי עוני, ולא רוב טובה בעושר והון רב, רק הטריפני לחם חקי, ונתן טעם פן אשבע וכחשתי ואמרתי מי ה'. כי מרוב עושר בועט ברבו, כדכתיב ואכל ושבע ודשן ופנה אל אלקים אחרים ועזבני. וכתיב שבעו וירם לבם על כן שכחוני. וזהו דבר כזב שמכחיש האמת וכופר בפקדון, שאז מכחש בה' כמו-שכתב רש"י ז"ל: שמכחש בשלישי שביניהם הוא ה'. ופן אורש וגנבתי ותפשתי שם אלקי. כמו-שכתב רש"י ז"ל: לישבע בשקר מחמת יראה שלא יתפשוהו בגניבתו, לכן אין טוב לאדם לקבל לא רוב טובה ולא רוב פורענות, וזהו-שאמר רבי ינאי שטובה זו עושה הב"ה לישראל שאין בא לידינו לא משלות הרשעים שמשפיע להם טובה בעה"ז כדי לטורדן מן העה"ב, וגם אינו רוצה ליסרנו כמו שמיסר הצדיקים להרבות שכרם בעולם הבא, אלא מיסרנו מעט מעט למרק עונותינו, ולכן אמר מיסורי הצדיקים דוקא כמ"ש רש"י ז"ל בריש פרק א' דברכות יסורין של אהבה הקדוש ברוך הוא מיסרו בעולם הזה בלי שום עון כדי להרבות שכרו בעולם הבא יותר מכדי זכיותיו, ולכן אמר משלות הרשעים שאף על פי שמשפיע לנו טובה לפעמים אינה משלות הרשעים כלל וכלל לא, וכן לא מיסורי הצדיקים רק מביא יסורין למרק העונות ולא מיסורי הצדיקים להרבות שכרינו בעולם הבא, כי חפץ ה' להשפיע עלינו מעט טובה וגם מעט פורענות, כי אנו עמו וצאן מרעיתו שהוציאנו ממצרים על מנת כך, והיה זה שלום.

^ משנה כ.
@ רבי מתיא בן חרש אומר: הוי מקדים בשלום כל אדם. והוי זנב לאריות ואל תהי ראש לשועלים.
בפרק היה קורא אמרו עליו על רבן יוחנן בן זכאי שלא הקדימו אדם שלום מעולם אפילו גוי בשוק ע"כ. ונלע"ד שלכן אמר בשוק לפי שבסוף פרק הניזקין איתא ז"ל: ושואלין בשלומן מפני דרכי שלום, השתא חזוקי מחזקינן, שואלים בשלומן מיבעיא. אמר רב ייבא: לא נצרכה אלא ליום אידם, דתניא לא יכנס אדם לביתו של גוי ביום אידם ויתן לו שלום, מצאו בשוק נותן לו בשפה רכה ובכובד ראש ע"כ. לכן אמרו על רבן יוחנן בן זכאי שלא הקדימו אדם שלום מעולם אפילו גוי בשוק דוקא, דאילו ליכנס לביתו אינו יכול ביום אידם אך בשוק מותר, ולכן הוצרך לומר אפילו גוי בשוק דמותר לשאול בשלומו, היה ריב"ז מקדים לו שלום, ולכן הזהיר רבי מתיא בן חרש הוי מקדים בשלום כל אדם לאיתויי אפילו גוי בשוק, ועוד יובן עם מה-שכתוב בילקוט פרשת חקת ויבכו את אהרן שלשים יום כל בית ישראל. מלמד שהיה אהרן מהלך בדרך, אם פגע באדם רע או רשע נותן לו שלום, למחר ביקש אותו האיש לילך ולעבור עבירה, אומר אוי לי היאך אשא פני ואראה את אהרן, בושתי ממנו שנתן לי שלום ונמנע מלהלך לעבירה ע"כ. זהו-שכתוב הוי מקדים בשלום כל אדם, אפילו אדם רשע שבזה יתבייש וימנע מן העבירה. והוי זנב לאריות זה נמשך מהקודם שלא תאמר אם-כן טוב לי שאלך ואתחבר לאנשים שפלים כדי להחזירן בתשובה, לזה הזהיר והוי זנב לאריות שלעולם תתאבק בעפר רגלי החכמים אע"פ שאתה שפל בערכם ולא תהיה ראש לשועלים, כי אינך יכול ללמוד מהם כלום.
^ משנה כא.
@ רבי יעקב אומר: העולם הזה דומה לפרוזדור בפני העולם הבא. התקן עצמך בפרוזדור כדי שתכנס לטרקלין.
במדרש משלי על-פסוק לך אל נמלה עצל. איתא ז"ל: רבי יהושע בן פדיה אומר עתידים הרשעים לומר לפני הב"ה הניחנו ונעשה תשובה, והב"ה משיבם שוטים שבעולם, עולם שהייתם בו דומה לערב-שבת, והעולם-הזה דומה לשבת, אם אין אדם מכין מערב-שבת מה יאכל בשבת יתקן בשבת ויחללהו. דבר-אחר עולם שהייתם בו דומה לימות החמה, והעולם-הזה דומה לגשמים, אם אין אדם חורש בימות החמה מה יאכל בימות הגשמים. דבר-אחר העולם-הזה דומה לטרקלין, ועולם שהייתם בו דומה לפרוזדור, אם אין אדם מתקן בפרוזדור היאך יכנס לטרקלין עכ"ל. וקשה מה המה אלה הד' משלים, ועוד קשה שבג' הראשונים התחיל בעולם שהייתם בו שהוא העולם הזה, ובאחרון התחיל בעולם-הבא ולמה שינה בזה מהאחרים, אמנם יובן הכל במאמרם ז"ל פרק כ"ג דשבת תנן התם ר"א אומר שוב יום אחד לפני מיתתך, שאלו תלמידיו את ר"א וכי אדם יודע איזה יום ימות, אמר להם וכל-שכן ישוב היום שמא ימות למחר ונמצא כל ימיו בתשובה. כי הנה אפשר שיאמר האדם עדין יש שהות ביום לעשות תשובה, לכן הזהיר ר"א שבכל יום צריך לשוב לפי שהיום כאן ומחר בקבר, אמר עוד שם ואף שלמה אמר בחכמתו בכל עת יהיו בגדיך לבנים וכו'. אמר ריב"ז משל למלך שזימן את עבדיו לסעודה ולא קבע להם זמן, פיקחים שבהם קשטו את עצמן וישבו על פתח בית המלך, אמרו כלום חסר לבית המלך, טפשין שבהם הלכו למלאכתן, אמרו כלום יש סעודה בלא טורח. נלע"ד שזהו מה-שכתוב בב"ר פ' י"א כי בו שבת מכל מלאכתו. ממלאכת עולמו שבת ולא שבת ממלאכת הרשעים ולא ממלאכת הצדיקים, אלא פועל עם אלו ועם אלו, ומנין שפורענותן של רשעים קרויה מלאכה, שנאמר פתח ה' את אוצרו וכו'. כי מלאכה היא, ומנין ששכרן של צדיקים קרויה מלאכה, שנאמר מה רב טובך וכו' פעלת לחוסים בך. ונלע"ד כי הב"ה ממתין להכין שכר ועונש מידי פעם בפעם מידי עשות הצדיקי' מצוה והרשעי' עבירה, כדי שלא יאמרו כי כיון שכל מה שברא הב"ה לא ברא דבר לבטלה הם מוכרחים במעשיהם, לכן אמר אלא פועל עם אלו ועם אלו, כלומר מידי העבודה למלאכה תכף פועל שכר לצדיקים ועונש לרשעים, ולכן כשהזמינם לסעודה אומרים הצדיקים כלום חסר לבית המלך, הנה ברגע כמימריה פועל הב"ה שכר ועונש, כי בדבר ה' שמים נעשו, והרשעים אומרים כלום יש סעודה בלא טורח, וכיון שפורענותן קרויה מלאכה, וכן שכרן של צדיקים לכן לכל צריך זמן הראוי, אמנם פתאום בקש המלך את עבדיו, כי פתאום יבא אידם של בני אדם, ובזה פיקחים שבהם נכנסו לפני המלך כשהם מקושטין לפי שהזמינו עצמם קודם, והרשעים נכנסו כשהם מלוכלכין, שמח המלך לקראת פיקחין כמו-שכתוב בפרק ג' דמועד-קטן רוכב ערבות שש ושמח בבא אליו נפש נקי צדיק. וכעס לקראת טפשין על שלא עשו רצונו, אמר הללו שקשטו את עצמן לסעודה ישבו ויאכלו וישתו, הללו שלא קשטו וכו'. שנאמר כה אמר ה' הנה עבדי יאכלו וכו'. כי הנה ד' דברים צריכין למי שהולך בדרך, להכין צידה לדרכו והם: אכילה, שתיה, מעות, ומלבושים. והנה אלה הם דברי המדרש, עתידים הרשעים לומר לפני הב"ה הניחנו ונעשה תשובה, כי לא פנו לבם לדברי ר"א שוב יום א' לפני מיתתך ומתו בלא תשובה, ובהיותם עתידים ליתן דין וחשבון אומרים לפניו ית' הניחנו מן הדין ונעשה תשובה, והב"ה משיבם שוטים שבעולם וכו'. כי הנה כתבתי בתורתי היום לעשותם ולא למחר לעשותם, היום לעשותם ולמחר לקבל שכרם. ואם-כן לא היה לכם להמתין מלחזור בתשובה, והתחיל ואמר עולם שהייתם בו דומה לערב-שבת והעולם-הזה לשבת, שכן כתוב מזמור שיר ליום השבת ליום שכלו שבת. דהיינו לשון שביתה ממלאכה ששם ראוי לשבות ולא לעשות מעשה כלל, רק לקבל שכר טרחו שטרח בערב-שבת, ומי שלא הכין מערב-שבת מה יאכל בשבת, ואם תאמרו נעשה מעשים טובים ונחזור עתה בתשובה, אין ראוי לעשות כן כי אם יתקן בשבת ויחללהו, וכתיב מחלליה מות יומת. והרי זה כנגד מש"ה הנה עבדי יאכלו ואתם תרעבו. כי לא זו בלבד שלא תאכלו אלא תרעבו, כהא דאמרינן בפרק החובל&nbsp;<a href="#footnote-76" id="noteref-76" title="בבא קמא. צ"ב, ע"ב.">[76]</a> שיתין תכלי מטייה לככא דקל חבריה שמע ולא אכל. כי לראות חבירו אוכל והוא אינו אוכל מרעיב יותר, דבר-אחר עולם שהייתם בו דומה ליבשה וכו', זהו כנגד השתיה, כי בים אינם אלא מים מלוחים שאינם ראויים לשתיה, והעולם-הזה דומה לים שמימיו מלוחין, ולכן אם אין אדם לוקח ביבשה מים לצמאו, מה יאכל בים. אמר כן לפי שידענו ששתיה בכלל אכילה, וזהו כנגד מה שאמר הכתוב הנה עבדי ישתו ואתם תצמאו. שלראות השותים מים לצמאם והם אינם שותים יצמאו יותר, ושתים אלה הם מדברים בעסק התורה כמו שאמר הכתוב לכו לחמו בלחמי ושתו ביין מסכתי. ואומר הוי כל צמא לכו למים וכו'. ר"א עולם שהייתם בו דומה לימות החמה וכו' עתה מדבר בעסק המצות ולפי שגדולה צדקה שהיא שקולה כנגד כל המצות כמו-שכתוב בבבא בתרא פרק א' לכן מדבר בצדקה ובזה נכללים כל המצות, והנה הצדקה נקראת זריעה שנאמר זרעו לכם לצדקה. וכדי לזרוע צריך לחרוש תחילה, לכן אמר אם אין אדם חורש בימות החמה מה יאכל בימות הגשמים, שצריך לעשות צדקה בעה"ז להרבות שכרו בעה"ב, כמו שאמר מונבז אבותי גנזו למטה ואני גנזתי למעלה, שנאמר צדק לפניו יהלך. וזהו כנגד המעות שצריך להכין כדי לילך לדרכו, וזה על-דרך מה-שכתוב בספר החסידים סי' שכ"א וכבר זכרנוהו למעלה, כי הנותן צדקה לשם שמים הב"ה זורעה וכו', שנאמר כי כארץ תוציא צמחה וכו'. וכתיב אור זרוע לצדיק ולישרי לב שמחה. והוא מה שאמר הכתוב הנה עבדי ישמחו ואתם תבושו. כי לישרי לב שמחה בראותם שצדקתם עשתה פירות ועומדת לעד, ולהפך מזה ואתם תבושו כי כשם שביישו העני הבא לשאול מהם צדקה ולא נתנו לו עד שמזה נתבייש העני, כנגד זה והם יבושו, דבר-אחר העה"ז דומה לטרקלין וכו'. הנה הג' ראשונים הם דברים שצריך לעשותם בעה"ז כדי ליהנות מהם לעה"ב. אמנם גם בעה"ז האדם נהנה מהם, כי התורה והמצות נהנה מהם גם בעה"ז כנודע, שאם יהיה חכם בתורה הבריות יכבדוהו ואם יעשה צדקה יגדל שמו בכל הארץ, וכמו-שכתוב פזר נתן לאביונים וכו' קרנו תרום בכבוד. אך עתה מדבר בלבוש שצריך האדם להכין בעה"ז כדי להלביש נשמתו בבואה לפני השכינה, וכמו-שכתוב לא תירא לביתה משלג כי כל ביתה לבוש שנים. וזה הלבוש אין האדם מתלבש בו בעה"ז כלל, כי הוא מוכן לנשמתו להתלבש בו אחרי מותו, ולכן שינה לשונו ואמר העולם הזה דומה לטרקלין ועולם שהייתם בו דומה לפרוזדור, אם אין אדם מתקן בפרוזדור היאך יכנס לטרקלין. כי זהו מה-שאמר רבי יעקב העולם הזה דומה לפרוזדור בפני העולם הבא, התקן עצמך בפרוזדור וכו'. כמו-שכתב רש"י ז"ל שהרוצה ליכנס לפני המלך מתקן ראשו וזקנו ומכוין מלבושו וכו'. זהו בכיוון מה שאמרנו כי זה מדבר בלבושו שעושה מכח תורה ומעשים טובים, ועל זה אמר ישעיהו הנה עבדי ירונו מטוב לב ואתם תזעקו מכאב לב, כי כבר אמרו ז"ל שלשה דברים מרחיבין לבו של אדם ואחד מהם כלים נאים שהם הבגדים, ומי שלא תיקן מלבושו יכאב לבו, ואמר עוד ומשבר רוח תיילילו. שיובן עם מה-שכתוב עוד שם בפרק כ"ג דשבת תנו רבנן והרוח תשוב וכו'. תנה לו כמו שנתנה לך בטהרה, משל למלך בשר ודם שחלק בגדי מלכות לעבדיו, פיקחים שבהם קיפלום והניחום בקופסא והחזירום לו כשהם מגוהצים, טפשים שבהם הלכו ועשו בהם מלאכה והחזירום לו כשהם מלוכלכים וכו' ע"ש. ובו יובן היטב ומשבר רוח תיילילו. שנאמר בהם (שמואל א' כה, כט): ואת נפש אויביך יקלענה בתוך כף הקלע. ולכן רבי יעקב המשיל העה"ז לפרוזדור שאינו ראוי לדירה, כי הוא משמש דרך מעבר לבד לילך לעולם הבא, כמו-שכתוב ימינו כצל עובר. שכן פירש הר"ב בית שער תרגום אולם פרוזדור. ולכן אמר התקן עצמך בפרוזדור, דהיינו להשלים לבושו שיכסה אותו כשילך להקביל פני שכינה כדי שתכנס לטרקלין, כלומר מיד בלי איחור. והוא על-דרך מה-שכתוב פתאום בקש המלך את עבדיו, שהכל מזומן לבית המלך ודוק.

^ משנה כב.
@ הוא היה אומר: יפה שעה אחת בתשובה ומעשים טובים בעולם הזה מכל חיי העולם הבא. ויפה שעה אחת של קורת רוח בעולם הבא מכל חיי העולם הזה.
לדעת חכמה ומוסר של התנא הקדוש הזה, צריך שנקדים מאמרם ז"ל בפרק-קמא דברכות ז"ל: אמר רבי חייא משמיה דעולא, גדול הנהנה מיגיעו יותר מירא שמים, דאילו גבי ירא שמים כתיב: אשרי כל ירא ה'. ואילו גבי נהנה מיגיעו כתיב: יגיע כפיך כי תאכל אשריך וטוב לך. אשריך בעולם הזה וטוב לך לעולם הבא. ולגבי ירא שמים לא כתיב ביה וטוב לך עכ"ל. וכבר האריכו למעניתם המפרשים ז"ל בפירוש מאמר זה דקשה מאד. דאם זה הנהנה מיגיעו הוא ירא שמים פשיטא דהוא גדול מירא שמים בלחוד, ואם אינו ירא שמים מה שיבחו להיות נהנה מיגיעו יותר מירא שמים, ועוד קשה למה לו לחזור ולומר ולגבי ירא שמים לא כתיב וטוב לך דהוא יתור נפיש. אמנם הנה ידענו כי הנשמה קודם בואה לעה"ז מלחם אביה תאכל, והיתה משתעשעת עמו ית', ואיך יתכן ששולחה לעה"ז במקום סכנה להימשך אחר היצר הרע ולהפסיד כל מה שבידה, כי אם לא תיטיב מעשיה לפתח חטאת רובץ כנודע, והדבר הזה הוקשה לחכמי האמת, והשיבו כי קודם בואה לעה"ז היתה נהנית בחסדו ית' ולא בזכותה, וידענו דמאן דאכיל דלאו דיליה בהיל לאסתכולי ביה, ולכן שולחה לעה"ז למען תיגע בתורה ומעשים טובים, שאז בהפרדה לשוב אל האלוקים אשר נתנה תאכל משלה ותהנה מיגיעה, ודבר זה מפורש בספר רב פנינים מהחכם אלשיך זצ"ל על-פסוק צופיה הליכות ביתה וכו' ע"ש. ומצאתיו רמוז בזהר פרשת ויחי דף רמ"ה ב' ע"ש. לכן אמר רבי חייא גדול הנהנה מיגיעו, דהיינו הנשמה בבואה לעה"ז, שמפרי כפיה תהנה אחרי שובה למקורה, יותר מירא שמים דהיינו קודם בואה לזה העולם, שאז היא יראת שמים בטבעה כי אינה בגוף נגוף מצד היצר הרע, והיא כאחד ממלאכי מרום משרתיו ית', ונתן טעם דאילו גבי ירא שמים כתיב אשרי כל ירא ה', דייק לאמר כל לפי שכולו נוטה לירא את ה' מבלי שיצרו יסיתהו וגם בטבעו ההולך בדרכיו, שכן בעולם ההוא אין שטן ואין פגע רע שיכריחהו להפך, אך יגיע כפיך כי תאכל, דהיינו אחרי שהיתה בעולם הזה, ונפש עמל עמלה לו, כדי ליהנות מפרי ידיה, אז ודאי הוא יותר מאושר, אשריך וטוב לך, אשריך בעה"ז שתוציא זמנך לעסוק בתורה ובמצות, וטוב לך  לעה"ב שתאכל משלך כי משלך יתנו לך, ולפי שעדין יקשה והלא קודם בואה לעולם היתה בגן עדן, לכן השיב ולגבי ירא שמים לא כתיב ביה וטוב לך, כי הגם שבלי ספק מכנסת עצמה לסכנה וטוב לה שלא תבא לעולם הזה, עם כל זה וטוב לא כתיב, לפי שאין הטוב ההוא שלך אלא בחסד אל, אך אחרי היותה בעה"ז אז וטוב לך, הטוב שתביא מפרי כפיה הוא שלך ממש ודוק. ולדרך זה יובן גם-כן מה-שאמר התנא דידן, יפה שעה אחת בתשובה ומעשים טובים בעה"ז מכל חיי העולם הבא, שרוצה לומר שאם יחטא יעשה תשובה וכל-שכן שיעשה מעשים טובים, ובזה יהנה מיגיע כפיו, וזהו יפה שעה אחת שיעשה תשובה ומעשים טובים בעה"ז מכל חיי העה"ב, שהיה נהנה קודם בואו לעולם, ובזה ירוח שעה אחת של קורת רוח בעה"ב אחרי מותו, שיאכל מפרי דרכו מכל חיי העה"ז שהם חיי צער, ועם זה ידוקדק היטב מה שפירש רש"י ז"ל קורת רוח שמתקררת ומתישבת דעתו עליו מפני שמחה עכ"ל. כי מה שמתחילה היה אכיל דלאו דיליה, לא היה שמח באכילתו, אך עתה בשובו לעה"ב הוא שמח בחלקו שאוכל משלו, ועל המ' הקודם בפרק קמא דברכות נלע"ד עוד פירוש נכון עם מה-שכתוב בזהר פרשת אמור דף ק"א א' ז"ל: דעובדין טבין דבר נש עביד בהאי עלמא, עבדין ליה בההוא עלמא לבושא יקירא עילאה לאתלבשא בהו, וכד בר נש אתקין עובדין טבין וגברין עליה עובדין בישין ואיהו רשע ותוהא על אינון טבאן דעבד בקדמיתא, הא אתאביד הוא מכולא מעלמא דין ומעלמא דאתי, מה עביד הב"ה מאינון טבאן דעביד האי חטאה בקדמיתא וכו' אית צדיק דאזיל בארחוי דמלכא עילאה ואתקין לבושוי מעובדוי, קב"ה אשלים ליה מאינון עובדין דעביד האי רשע חטאה ואשלים לבושוי לאתקנא בהו, הדא הוא דכתיב יכין וצדיק ילבש וכו'. זהו שכתוב גדול הנהנה מיגיעו שמשלים לבושו ממעשיו הטובים דוקא, יותר מירא שמים שמשלים משל אחרים, דאילו גבי ירא שמים כתיב אשרי כל ירא ה'. אבל וטוב לך לא כתיב, שכל הטוב אינו שלו רק ממי שקדמהו ודוק.

^ משנה כג.
@ רבי שמעון בן אלעזר אומר: אל תרצה את חבירך בשעת כעסו ואל תנחמנו בשעה שמתו מוטל לפניו, ואל תישאל לו בשעת נדרו ואל תשתדל לראותו בשעת קלקלתו.
יש כאן מקום דקדוק במה שאמר אל תרצה את חבירך ולא אמר סתם אל תרצה לאדם, דדוקא בחבירו הוא מדבר, דהיינו אותו שהכעיסו ובעוד כעסו עליו בא לרצותו, הזהירו שלא יעשה כן דאדרבא יכעוס יותר ולא יתרצה עוד, והביאו ראיה על זה בפרק קמא דברכות אמר רבי יוחנן משום רבי יוסי מנין שאין מרצין לו לאדם בשעת כעסו, דכתיב פני ילכו והניחותי לך. אמר לו הב"ה למשה המתן לי עד שיעברו פנים של זעם ואניח לך, ומקשו הכא ששם איתמר תניא ואל זועם בכל יום. וכמה זעמו רגע, ואם-כן כשאמר הב"ה פני ילכו. כבר עבר אותו שיעור, ואיך יהיה מקום לומר המתן לי וכו'. ונלע"ד שמה-שכתוב ואל זועם בכל יום. היינו דוקא בכל יום שהוא רגע באפו, מהטעם שכתוב שם בשעה שהחמה זורחת וכל מלכי מזרח ומערב מניחין עטרותיהן בראשיהן ומשתחוין לחמה מיד כועס, אך כשעשו ישראל את העגל כעס עליהם הב"ה כל אותם הימים. וכמו-שכתב רש"י ז"ל על-פסוק ואנכי עמדתי בהר, כימים הראשונים של לוחות הראשונות, מה הם ברצון אף אלו ברצון, אבל האמצעיים שעמדתי שם להתפלל עליכם היו בכעס, ולכן כשעמד משה לרצות להב"ה באותם הימים שכעס על ישראל, אמר לו הב"ה המתן לי עד שיעברו פנים של זעם, כי אין לרצות לאדם בשעת כעסו, אך כשפני ילכו אז והניחותי לך. ואם ככה בהב"ה כל שכן באדם שכועס שאין לרצותו בשעת כעסו כי לא יקבל ריצוי, ואל תנחמנו בשעה שמתו מוטל לפניו, גם זה נדרש בהב"ה כמו-שכתוב בפתיחתא דאיכה רבתי על כן אמרתי שעו מיני אמרר בבכי אל תאיצו לנחמני. אל תאספו אין כתיב כאן אלא אל תאיצו, אמר הב"ה למלאכי השרת ניחומין שאתם אומרים לפני ניאוצין הן לי, למה כי יום מהומה ומבוסה וכו'. וזה כי אין אדם נתפס על צערו, וכשהוא בצער גדול פוער פיו לבלי חק, ולכן אין לנחמו בשעה שמתו מוטל לפניו, כי ימאן להתנחם, וללמדנו זה אמר הקב"ה למלאכי השרת אל תאיצו לנחמני. כלומר אל תמהרו לנחמני, כי אין זמן עתה לזה לפי שנחמותכם ניאוצין הן לי, שגורמים לנאץ ולהוציא מפיו דברי ניאוצין ודוק. וכן מצינו בריעי איוב שכתוב שם איוב ב' וישמעו שלשת ריעי איוב את כל הרעה הזאת הבאה עליו ויבאו איש ממקומו אליפז התימני ובלדד השוחי וצופר הנעמתי ויועדו יחדיו לבא לנוד לו ולנחמו. ובבבא בתרא פרק א' מאי ויועדו יחדיו, אמר רב יהודה אמר רב: מלמד שנכנסו כולם בשער אחד, ותנא בין כל אחד ואחד שלש מאות פרסה, מנא הוו ידעי איכא דאמרי כלילי הוו להו, ואיכא דאמרי אילני הוו להו כיון דכמישי הוו ידעי, אמר רבא היינו דאמרי אינשי או חברא כחברי דאיוב או מיתותא עכ"ל. וצריך להבין מהיכן למד לומר כן, ועוד מאי או חברא וכו' או מיתותא. כי למה לו למות אם לא ימצא חבר כחבירי איוב, אמנם דקדק בכתוב שיש שם כפל ענין במלות שונות, דהיה לו לומר בקיצור וישמעו אליפז התימני ובלדד השוחי וצופר הנעמתי ריעי איוב את הרעה הבאה עליו ויבאו לנוד לו ולנחמו. אלא ודאי שהכתוב בא להורות דברים הרבה, כי הנה רעות איוב היו בסדר וריבוי והתמדה, הם הדברים שיבדל העצם מהמקרה, כי הנה תחילה לקה בממונו כנזכר שם ואח"כ מתו בניו, ואח"כ ויך את איוב בשחין רע מכף רגלו ועד קדקדו, הרי זה הסדר והריבוי במה שבאו כל כך צרות כאחד וההתמדה, כמו-שכתוב שם: עוד זה מדבר וזה בא ויאמר. כי לא ניתן לו ריוח כלל בין הדבקים, זהו-שכתוב וישמעו שלשת ריעי איוב את כל. הם שני ריבויים על הממון ועל הבנים, ואם-כן הרעה הזאת הבאה עליו ממש שלקה כל גופו בשחין רע, וכשמעם כל הרעה הזאת הבאה עליו ויבאו איש ממקומו. כלומר אע"פ שהיו במקומות רחוקים זה מזה, שמעו כולם ירגזון ובאו איש ממקומו, והראיה שהיו רחוקים זה מזה שהרי אליפז התימני ובלדד השוחי וצופר הנעמתי הם היו מקומות רחוקים אלו לאלו, ועם כל זה ויועדו יחדיו שנכנסו בשער א', וקודם שהלכו אצלו נועדו יחדיו להתיעץ יחד לבא לנוד לו. נלע"ד שהכוונה להזכירו שישוב מחטאתיו, כי אם רואה אדם שיסורין באין עליו יפשפש במעשיו. ואח"כ לנחמו, ולפי שהוקשה לו מנא הוו ידעי לבא שלשתם כאחד, שאין לומר שאיוב שלח אצלם כי הוא היה טרוד באבלו ובצערו ובודאי לא שלח אצלם, איכא דאמרי כלילי הוו להו. פירש רש"י ז"ל: כתרים ובכל כתר ג' פרצופין ואיש את שמו מחוקק על הפרצוף, וכשבאין יסורין על א' מהם פרצופו משתנה. ונלע"ד שזה רמז על רוחותיהם שהיו כלולים זה בזה, כי זהו לשון כלילי, וכשאחד מהם לוקה כולם מרגישים, ומשכן הנשמה במוח שלכן היו כמין כתרים. ואיכא דאמרי אילני הוו להו, כנגד הגוף כי האדם עץ השדה. וכל כך היתה אהבה ביניהם שבבא יסורין על גוף אחד מהם כולם מרגישים, ולכן אמר רבא או חברא כחברי דאיוב או מיתותא. ואתיא כהא דאמרינן בפרק הרואה חרב אל הבדים ונואלו חרב על שונאיהן של תלמידי חכמים שיושבין בד בבד ועוסקין בתורה, לכן אמר רבא שאם אין אהבת החברים כחברי דאיוב טוב להיות מתים בחרב בעסקם בתורה יחידים, והמתרגם הוסיף וז"ל: ושמעו תלתא חברי איוב וכו' כד חמון ית אילני פרדיסיהון די יבישו, ולחם סעודתהון אתהפיך לבשרא חויא, וחמר משתיהון אתהפך לדמא וכו'. הרי אלה ג' אהבות אהבת הטוב במה שהוא טוב, וכנגד זה הביא מהאילנות שהם טובים כנגד שלשתם שאהבתם היתה מצד טובתם. וכנגד המועיל הביא מהלחם שמועיל לחיי האדם, וכנגד הערב הביא מהיין שהוא ערב לחיך וחכך כיין הטוב, וכשבאו אצלו וישאו את עיניהם מרחוק ולא הכירוהו. כי אינו דומה שמיעה לראייה והוסיפו לראות על השמועה ששמעו, וישאו קולם ויבכו, על איוב עצמו שראוהו נגוע מוכה אלקים ומעונה, ויקרעו איש מעילו על מיתת בניו, וכמו-שכתוב בטור סי' ש"מ כשם שקורע על קרובו שמתאבל עליו, כך קורע בפני קרובו על מת שמת לקרובו ע"כ. ואע"פ שלא היו קרובים עכ"ז טוב שכן קרוב מאח רחוק, כי היו אוהבים זה לזה ויש אוהב דבק מאח, ויזרקו עפר וכו' על אבידת ממונו, וישבו אתו לארץ שבעת ימים ושבעת לילות. ודייק אתו כהא דאמרינן בטור יו"ד סימן שע"ד כל מי שמתאבל עליו מתאבל עמו בעודו בפניו וכו'. אמנם לא ערב אל לבם לדבר לו דבר, כמו-שכתוב ואין דובר אליו דבר, כי ראו כי גדל הכאב מאד וקיימו בעצמם ואל תנחמנו בשעה שמתו מוטל לפניו, דהי"ל כמוטל לפניו כיון שגדל הכאב מאד, ואל תשאל לו בשעת נדרו, שכן מצינו במשה רבינו ע"ה ואתחנן אל ה' בעת ההיא לאמר. דפשיטא שהיה בעת ההיא, אמנם הכוונה שלא רצה משה להתפלל תכף שנגזרה גזרה ונשבע לכן לא תביא, כי קיים בעצמו ואל תשאל לו בשעת נדרו, רק המתין אח"כ וזהו בעת ההיא, כלומר אחרי עבור כמה זמן ולא בשעת הנדר, ונלע"ד שזהו שאמר הכתוב במשלי כ' מוקש אדם ילע קדש. רוצה-לומר מוקש הוא לאדם אם מבקשים ממנו שילע קדש, שיבטל הקדשו ונדרו תכף ומיד, האמנם (שם): ואחר נדרים לבקר. צריך להמתין אחר זמן שיבקר נדרו לישאל ממנו, ועוד יובן פסוק זה עם הפסוק הקודם מה' מצעדי גבר ואדם מה יבין דרכו מוקש אדם וכו', כי הנה בב"ר פ' ס' איתא ז"ל: ולא היה שם פינחס שיתיר לו את נדרו, אלא פינחס אמר הוא צריך לי ואני אלך אצלו, ויפתח אמר אני ראש קציני ישראל ואני הולך אצל פינחס, בין דין לדין אבדה הנערה ההיא, ושניהם נענשו פינחס ניטלה הימנו רוח הקדש וכו'. זהו שאמר הכתוב מה' מצעדי גבר. והיה לו לפינחס לילך אצלו של יפתח להתיר נדרו, ואדם כלומר אף אם הוא אדם גדול, מה יבין דרכו, צריך להבין דרכו ולמחול על כבודו להציל נפש א' מישראל, ולכן נענש מוקש אדם ילע קדש, שנתבטלה וניטלה ממנו רוח הקדש, לפי שואחר נדרים לבקר, היה לו לילך אצל יפתח ולבקר היאך נדר ולהתיר לו, ואל תשתדל לראותו בשעת קלקלתו. פירש הר"ב כשנתקלקל בחטא לפי שהוא מתבייש מכל אדם עכ"ל. הוכרח לפרש כן דאילו נפרש בשעת קלקלתו כשתבואהו צרה יקשה אדרבא אז צריך לילך אצלו כי אח לצרה יולד, ועוד מאי לראותו היה לו לומר ואל תלך אצלו, לכן פירש כשנתקלקל בחטא שאז הוא מתבייש ואם ילך אצלו יגרום לו בושה גדולה, ונלע"ד לומר עוד דאיתא בפרק קמא דברכות אמר רב חינגא סבא משמיה דרב כל העושה דבר עבירה ומתבייש בה מוחלין לו על כל עונותיו וכו' ע"ש. דקדק בלשונו לומר ומתבייש בה, דהיינו שבעת עשותו העבירה מתבייש בעצמו ואינו עושה העבירה, דהיינו שלא השלימה, ולא די שמוחלין לו על אותו עון אלא אף גם מוחלין לו על כל עונותיו, ואם אדם ילך אצלו אפשר שבשביל הכבוד יחזיק במעוזו ולא יתבייש מעצמו, לכן אמר ואל תשתדל לראותו אף שכוונתך טובה כדי להוכיחו ולהשיבו מדרכו הרעה, לא תעשה כן כי טוב לך להמתין שיתבייש מעצמו וימחלו כל עונותיו, ונלע"ד שזהו הטעם כשחטא דוד בבת שבע ובהריגת אוריה, לא שלח הקב"ה תכף ומיד לנתן הנביא להוכיחו רק אחרי שעבר אבל בת שבע ותלד לו בן, אח"כ כתוב וישלח ה' את נתן אל דוד וכו'. כדי שלא יתבייש בשעת קלקלתו, וזה גרם שהכיר חטאו ויאמר דוד אל נתן חטאתי לה' ויאמר נתן אל דוד גם ה' העביר הטאתך וכו'. שעשה תשובה ונתקבלה תשובתו.
^ משנה כד.
@ שמואל הקטן אומר: (משלי כד) בנפול אויבך אל תשמח ובכשלו אל יגל לבך פן יראה ה' ורע בעיניו והשיב מעליו אפו.
פסוק הוא במשלי כ"ד וכן הבא אחריו, ומה השמיענו שמואל הקטן. ועוד קשה בפסוק הכפל בנפול וכו' ובהכשלו וכו'. ומאי פן יראה ה' וכו'. ומי איכא ספיקא קמי שמיא ח"ו. ועוד למה הזהיר בנפול אויבך אל תשמח. שהרי אויבך הוא מדבר ברשע, כי אם הוא אדם כשר אסור לשנאתו, כדכתיב לא תשנא את אחיך בלבבך. והלא כתיב באבוד רשעים רינה. וכתיב ישמח צדיק כי חזה נקם וכו'. ועל הכל אניף ידי בה"ו, וזה כי לעיל באו דברי רשב"א אל תרצה את חבירך וכו' ואל תשתדל לראותו בשעת קלקלתו. שסובל שני פירושים, הא' כמו שפירשנו כשנתקלקל בחטא, והשני בשעת קלקלתו ממש כשתבא עליו צרה, ועל אלה בא שמואל הקטן והזהיר בנפול אויבך אל תשמח. דהיינו כי יפול בצרה אל תשמח ולאו דוקא לחבירו כמו שאמר רשב"א אל תרצה את חבירך אלא גם לאויבך אל תשמח במפלתו, ולא זו אף זו ובהכשלו בעבירה אל יגל לבך לומר כי בזה פתאום יבא אידו והותר לך לשמוח, כי אין הדבר כן פן יראה ה' ורע בעיניו. רוצה-לומר בעיניו של האויב וזהו פן, דהיינו שלפעמים ירע בעיניו של האויב שאתה שמח במפלתו והב"ה יראה זה ובאותו הצער שהצטער על שאתה שמח עליו והשיב מעליו אפו. ואמנם לא אמר ושב מעליו אפו רק והשיב, שיסיר אפו מעליו וישיבהו עליך דהיינו דיוק מעליו, כלומר מעליו ישיבהו אבל לא מעליך כי ישוב אפו עליך, כי כן אמר הכתוב שמח לאיד לא ינקה. ובזה אתי שפיר לתרץ מה הוסיף שמואל הקטן על הכתובים כי הנה הפסוקים הם שנים במשלי כ"ד, ואם נפרש כל פסוק בפני עצמו לא נוכל לפרש כינוי בעיניו אלא על הב"ה באמור פן יראה ה' ורע בעיניו ית'. ובזה יקשה לנו שלא יתכן לומר פן לגבי הב"ה כי ודאי יראה ה', אך אם נסמוך שני הפסוקים ונדרשם יחד כאילו הם פסוק א', אז נוכל לפרש פן יראה ה' ורע בעיניו של האויב שהזכיר תחילה ולכן והשיב מעליו אפו, וראה שמואל שטוב להשתמש בלשון הכתוב להוסיף על דברי ר"ש בן אלעזר, שבזה יכונו הכתובים גם יחד, ויפה נדרש הכפל בנפול ובהכשלו ודוק, ועל מה שהקשינו שהרי כתוב באבוד רשעים רינה. כבר תירץ הזהר הקדוש פ' נח ס"א ב' וז"ל: בשעתא דאיתעביד דינא בחייביא חדוון ותושבחן קמיה על דאתאבידו מעלמא, והני מילי כד מטא ההוא זימנא דאוריך לון ולא תאבן לגביה מחובייהו, אבל אי אתעביד בהו דינא עד לא מטא זמנייהו דלא אשתלים חובייהו, כדין לית חדוה קמיה ובאיש קמיה על דאתאבידו. זהו-שכתוב בנפול אויבך אל תשמח. כי אינך יודע אם נשלמה סאתו, ובזה יכון מאד מלת פן, דהיינו שאפשר שעדיין לא נשלמה סאתו וקשה לפניו ית' לשלוח עליו פורענות, אלא שעושה כן לסיבות כמוסות אצלו, וזהו פן יראה ה' ורע בעיניו ית' גם-כן ובזה והשיב מעליו אפו, ובזה הרוחנו דבר טוב במ' ז"ל פרק הרואה רבא כי הוה חליש, יומא קמא אמר ליה לשמעיה טרוקו גלי ולא תגלו, למחר אמר ליה פוקו ואכריזו עלי בשוקא: רבא חלש, רבא חלש, מאן דרחים לי ליבעי עלי רחמי ומאן דשני לי לחדי לי, וכתיב בנפול אויבך אל תשמח ובהכשלו אל יגל לבך פן יראה ה' ורע בעיניו והשיב מעליו אפו. ופירש רש"י ז"ל דסני לי לחדי לי, ומתוך כך ישוב חרון אף ה' מעלי. דקשה מאד מה הוסיף רש"י ז"ל על הכתוב שאומר בפירוש והשיב מעליו אפו, אמנם זוהי חכמתו ובינתו של רש"י ז"ל שנשמר על מה שאמר דסני לי לחדי לי וכתיב וכו', שנראה שכוונת רבא היתה להביא הרעה על שונאיו, וזה קשה לרש"י ז"ל שהרי כתוב גם ענוש לצדיק לא טוב. וכל שחבירו נענש על ידו אין מכניסין אותו במחיצתו של הב"ה. לכן פירש רש"י ז"ל שלא היתה כוונת רבא להביא הרעה על שונאיו רק להדיח ממנו הרעה, כמו שהבטיח הכתוב והשיב מעליו אפו. דהיינו שמתוך כך שהוא ישמח במפלתו ישוב חרון אף ה' מעליו, אבל אין כוונתי שישוב עמלו בראשו, רק את הטוב נקבל ממנו יתברך שישיב אפו מעלי, והוא מה ששאלתי מאת ה' אותה אבקש, לא זולת.

^ משנה כה.
@ אלישע בן אבויה אומר: הלומד ילד למה הוא דומה לדיו כתובה על נייר חדש. והלומד זקן למה הוא דומה לדיו כתובה על נייר מחוק.
שתים שאלתי מאת התנא הזה, הא' למה דומה הלימוד לדיו ולא אל הכתיבה, שכך היה לו לומר הלומד ילד למה הוא דומה לכתיבה על נייר חדש וכן בזקן. ועוד היה לו לומר הלומד זקן וכו' על נייר ישן שהוא הפך החדש. אמנם הנה מצד אחד טוב ללמוד כשהוא ילד מכח מה-שכתוב בריש פרק במה מדליקין נפקא מינה לגירסא דינקותא. ופירש רש"י ז"ל מתקיימת יותר משל זקנה ע"כ. כי כח הזכרון של הילד מתקיים יותר ממה שלומד זקן, אך מצד אחר סברת הזקן יותר נכונה כמו-שכתוב בפרק קמא דע"א ולא נתן ה' לכם לב לדעת וכו'. אמר רבא שמע מינה לא קאים איניש אדעתיה דרביה עד ארבעין שנין. ותנן בפרק ג' דקינין זקני תורה כל זמן שמזקינין דעתן מתישבת עליהם. זהו שכתוב הלומד ילד למה הוא דומה לדיו, שהוא הלימוד שעל ידו האדם כותב וחוקק בדעתו הסברא, ובזה הסברא שהיא הכתיבה אינה נכונה בילד כמו בזקן, לזה דומה הלימוד לדיו, שבזה הילד מובחר שהוא דומה לדיו כתובה על נייר חדש, דהיינו שהגירסא של הילד מתקיימת יותר, והלומד זקן אינו מתקיים לימודו כל כך, ולכן דימהו לנייר מחוק שהדיו אינו ניכר ומתקיים בו כראוי, ולזה לא אמר על נייר ישן, כי אף על פי שהנייר ישן הדיו מתקיים בו תמיד, מה שאין כן בנייר מחוק שכיון שכבר נחקק בו ונמחק, אף אם יחזור לכתוב בו אינו מתקיים.

^ משנה כו.
@ רבי יוסי בר יהודה איש כפר הבבלי אומר: הלומד מן הקטנים למה הוא דומה, לאוכל ענבים קהות ושותה יין מגתו. והלומד מן הזקנים למה הוא דומה לאוכל ענבים בשולות ושותה יין ישן.
עתה בא רבי יוסי בר יהודה ללמדנו שמי שרצה ללמוד ילך לו אל הגדולים, כי מהם תצא תורה יען כי הסברא שלהם נכונה ומיושבת, מה שאין כן ללמוד מן הקטנים שהסברא שלהם אינה מיושבת, ולכן אמר הלומד מן הקטנים למה הוא דומה לאוכל ענבים קהות. הוצרך לשני משלים לענבים קהות ויין מגתו, להורות כי שני נזקין גורמין לו, הא' מבחוץ כמו שאוכל ענבים קהות שתקהינה שיניו, כך סברת הקטנים לא בלבד שאינה מועילה להיותה מלאה טעויות אלא גם מזקת לשינים, דהיינו שהלומד מהם תקהינה שיניו שגם הוא יסבור סברא זרה ואינה מקובלת, ועוד לשותה יין מגתו שמזיק לתוך גופו ממש שגורם לו כאבים וחולאים רעים, כך הלומד מן הקטנים תורה, גם הוא יורה דלא כהלכתא ויגרום היזק לו ולאחרים, לא כן הלומד מן הזקנים שדומה לאוכל ענבים שנתבשלו כל צרכן שערבים לשינים כך סברתם הגונה ומקובלת לאזני השומעים, ועוד לשותה יין ישן שהוא יפה למעים כדתנן בפרק ט' דנדרים שכן הלומד מן הזקנים ילמוד דברים מקובלים ומהוגנים, שלא יצא מפיהם דבר שאינו מתוקן ומקובל וטוב ויפה וכן גם הוא יועיל לאחרים, והוא מה-שאמר המשורר מכל מלמדי השכלתי. שאיני בוש ללמוד גם מן הקטנים ממני, אמנם הטוב והישר מזקנים אתבונן, כי להיותם דברים מתוקנים ומקובלים הם נשמרים בלבי שלא אשכחם, וזהו כי פקודיך נצרתי.
^ משנה כז.
@ רבי אומר: אל תסתכל בקנקן אלא במה שיש בו. יש קנקן חדש מלא ישן וישן שאפילו חדש אין בו.
ראיתי אחרי רואי כמה מפרשים שפירשו מלת קנקן בדרך רמז, ולכן אענה גם אני חלקי כפי מה שראיתי בתקוני הזהר דף י"ז א' ז"ל דודאי נשמתא איהי קן ציפור וכן נשמתין יתבין בגופין דאינון קן דלהון בארח מקרה וכו' ומשם נלמוד כי מ"ש אל תסתכל בקנקן ר"ל ב' קן דהיינו הגוף שהוא קן לנשמה והנשמה שהיא קן לשכינה כמ"ש שם ז"ל נשמתא דאיהי קבועה בצלותא או באורייתא איהי אתר קבוע לשריא בה שכינתא וכו' והנה ראה רבי דברי ר' יוסי שאמר שטוב ללמוד מן הזקנים ובא הוא ואמר דלאו כל שעתא ושעתא מתרחיש אינשא זקן וחכם ולכן אל תסתכל בקנקן דהיינו בגוף ונשמה שהם קנקן לתורה וחכמה אם הוא ילד או זקן כי הנה יש קנקן חדש מלא ישן טוב ילד חכם מזקן וכסיל דהיינו ישן שאפי' חדש אין בו ר"ל לא מבעיא שאין בו יין ישן שדעת זקנים נוחה הימנו והוא מי שיש לו תורה וחכמה וסברא מיושבת ומקובלת אלא אפילו חדש אין בו שאין לו לא גמרא ולא סברא אפי' כבחור וילד, ולכן לא כל העתים שוות ולפעמים טוב ללמוד מילד חכם שיש בו טעם זקנים מזקן שאין בו לא חכמה ולא תבונה כילד רק כאסתירא בלגינא דקיש קיש קריא, ולכן זיל תהי אקנקניה.

^ משנה כח.
@ רבי אלעזר הקפר אומר, הקנאה והתאוה והכבוד מוציאין את האדם מן העולם.
שלשה אלה נמצאו והיו בחטא הקדום כי שלשה היו באותה עצה רעה תחלה הנחש שנתקנא על גדולתו של אדה"ר כמו שאמרו במדרש בכמה מקומות ובפרט בפדר"א פי"ג יע"ש, והאשה ותרא האשה כי טוב העץ למאכל וכי תאוה הוא לעינים ונחמד העץ להשכיל דקשה מאי ותרא וכי בראיה בעלמא נודע המאכל אם הוא טוב, ומלבד שנוכל לפרש ותרא שר"ל ותבין כמו וירא וירץ לקראתם שפרש"י ז"ל לשון הבנה עכ"ז כפשוטו יובן ג"כ והפ' עצמו מפרש זה ותרא האשה כי טוב העץ למאכל לפי שתאוה הוא לעינים ויפורש וכי לשון דהא ולפי דברי הנחש שאמר לה והייתם כאלקים וכו' מאילן זה אכל וברא את העולם הרי שנחמד העץ להשכיל, א"כ התאוה היתה בחוה, והכבוד היה לאדם שגם הוא נתפתה לדברי הנחש והייתם כאלקים בוראי עולמות הרי ששלשה אלה מוציאין את האדם מן העולם כשם שהוציאו לאדה"ר ולכל תולדותיו שנגזר עליהם המות כי עפר אתה ואל עפר תשוב, וכנגד אלה אז"ל בפ"ח דיבמות אמר דוד שלשה סימנים יש באומה זו רחמני' ביישנים גומלי חסדים, רחמנים דכתיב ונתן לך רחמים ורחמך והרבך, ביישנים דכתיב ובעבור תהיה יראתו על פניכם, גומלי חסדים דכתיב אשר יצוה את בניו ואת ביתו אחריו ושמרו דרך ה' לעשות צדקה ומשפט וכו', כי הנה הקנאה באה מצד האכזריות כדכתיב אכזריות חמה ישטף אף ומי יעמוד לפני קנאה ופי' הראב"ע ז"ל אכזריות מן החמה ושטף מן האף שהם קשים ומי יוכל לעמוד לפני קנאה שהיא קש' ועזה משניהם כי היא היולדת אותם וכו' ולהפך מזה ישראל רחמנים הם, וביישנים להתרחק מן התאוה לעבירה שכן אמרו בנדרים פ"ב מלמד שהבושה מביאה לידי יראת חטא אחרים אומרים כל המתבייש לא במהרה הוא חוטא, וגומלי חסדים לקבור מתים ולבקר חולים ולשמח חתנים וכלות ואע"פ שאין זה כבוד לאדם גדול עכ"ז מתרחק מן הכבוד לעשות רצון אבינו שבשמים שכן הרבה לשמח חתן וכלה אדם וחוה ולבקר חולים וירא אליו ה' לבקר את החולה, ולקבור מתים ויקבור אותו בגיא ולא חש על כבודו, ובג' אלה קונים חיים ארוכים שכן אמרו כל המרחם על הבריות מרחמין עליו מן השמים, וכל מי שיש לו בשת פנים שמתרחק מן התאוה הגורמת לחטוא יחיה חיים ארוכים, וכן המתרחק מן הכבוד להיותו גומל חסדים מאריך ימיו בטוב כמו שאמרו ז"ל אביי דעסק בתורה ובגמילות חסדים חיה שיתין שנין, וצדקה תציל ממות שהיא עיקר הגמילות חסדים הרי אלה כנגד אלה וכשם שאלו מוציאין את האדם מן העולם, אלה גורמים לו חיים ושלום אורך ימים ישביעהו ויראהו בישועתו.

^ משנה כט.
@ הוא היה אומר: הילודים למות והמתים להחיות, והחיים לידון לידע להודיע ולהוודע שהוא אל, הוא היוצר, הוא הבורא, הוא המבין, הוא הדיין הוא עד הוא בעל דין והוא עתיד לדון. ברוך הוא שאין לפניו לא עולה ולא שכחה ולא משוא פנים ולא מקח שוחד שהכל שלו. ודע שהכל לפי החשבון. ואל יבטיחך יצרך שהשאול בית מנוס לך, שעל כרחך אתה נוצר, ועל כרחך אתה נולד, ועל כרחך אתה חי, ועל כרחך אתה מת, ועל כרחך אתה עתיד ליתן דין וחשבון לפני מלך מלכי המלכים הקדוש ברוך הוא.
כפולים זו על גבי זו הן דברי התנא הזה, ועוד קשה שהתחיל הילודים למות שהיל"ל החיים למות והמתים לחיות ולא להחיות, אמנם איתא בפרק חלק אמר ליה ההוא מינא לגביהה בן פסיסא אוי לכון חייביא דאמריתו מיתי חיין דחיין מייתי דמיתי חיין א"ל אוי לכון חייבי דאמריתו מיתי לא חיין דלא הוו הוו, דהוו לא כל שכן ופרש"י ז"ל דחיי מיתי אותן שהן חיין רואין אנו שמתים והיאך יעלה על דעתנו שהמתים חוזרין וחיין, דלא הוו אותן שלא היו בעולם נוצרים ונולדי' וחיין אותן שהיו כבר לא כ"ש שחוזרין וחיין עכ"ל, וקשה מאי קושיא היא זו שהרי אף שהחיים מתים למה לא יחיו המתים דאדרבא משם ראיה שלכך החיים מתים כדי שיחזרו ויחיו ומה השיב באמרו דלא הוו הוו וכו' כי סדר התולדה כך היא בצמח האדמה ובב"ח שנולדים ולא בשביל זה חוזרים וחיים, אמנם נלע"ד שכונת המין היתה על מיתי יחזקאל שאע"פ שחיו חזרו לעפרם וכמ"ש בפ' חלק ולכן אמר ווי לכון חייביא כלומר הרי אתם מוציאים שקר מפיכם לומר שעתיד הקב"ה להחיות המתים שהרי דחיי מייתי כלומ' אותם שהחיה יחזקאל מתו וזה מורה על החיים אשר הם חיים עדנא ולבסוף מתים שלא יחיו עוד וזהו דמיתי חיין אי איפשר שאותם שעוד לא קמו שיחזרו ויחיו, והשיבו גביהא בן פסיסא אוי לכון חייביא דאמריתו מיתי לא חיין כי בזה נעשים רשעים לכפור בתחיית המתים והכריח הדבר דלא הוו הוו וכו' נלע"ד שיובן עם מ"ש בזהר פ' וארא דף כ"ח ב' א"ר אלעזר תפח רוחיהון דאינון דאמרין דלא זמין קב"ה לאחייא מיתייא והיך יתעביד מינייהו בריה חדתא ייתון ויחמון אינון טפשאין חייביא וכו'
בידיה דאהרן הוה חוטרא אעא יבישא וקב"ה לפום שעתא אהדר ליה בריה משניא ברוחא וגופא, אינון גופין דהוו בהו רוחין ונשמתין קדישין ונטרו פקודי אורייתא וכו' ז"ש דלא הוו דהיינו מטה אהרן שלא הוה לעולם במדרגת חי אלא צומח עכ"ז נתן לו הב"ה רוח חיים ויבלע מטה אהרן את מטותם, דהוו דהיינו שהיה בהם כבר רוח חיים בגוף ונפש לא כל שכן, ז"ש התנא אחרי שהקדים הקנאה והתאוה והכבוד מוציאין את האדם מן העולם לכן אמר אחריו הילודים למות כי מעת הלידה מעותד למיתה כמ"ש עת ללדת ועת למות כי מעת הלידה מוכן לעת המיתה וכיון שכן והמתים להחיות שמן הילודים למות נודע כי המתים להחיות שהב"ה ברחמיו עתיד להחיותם כי כיון דלא הוו הוו שהילודים שעדין לא היו בעולם נולדים לאויר העולם והם מתים כ"ש שהמתים שכבר היו עתידים לחיות ולכן אמר להחיות כי המקום ב"ה שנתן להם הויה בעולם מתחלה והוא עתיד להחיותם ואחר שיחיו יבא יום הדין הגדול ורבים מישיני אדמת עפר יקיצו וכו', ולמה כן לידע וכו' כי עיר פרא אדם יולד ואם אין אחרים מודיעים לו לא יוכל לידע מעצמו ולכן פירש הר"ב לידע מאחרים והוא כנגד הילודים למות שאדם נולד בעה"ז לידע מאחרי' וכנגד והמתים להחיות אמר להודיע, ויובן עם מ"ש באותיות דר"ע אות א' שלעתיד מוריד הב"ה חנוך בן ירד ששמו מטט' ומעמיד את כסאו לצד אחר ומעלה את קרח ואת עדתו משאול ומביאין לפניו כל באי עולם ואומרים לו כלום ראיתם אלוק אחר מבלעדי בשמים ממעל ועל הארץ מתחת ומשיבין ואומרי' לא ראינו כמוך בעולם הרי שבתחיית המתים יודיעו לכל, ובזה והחיים לידון דהיינו להוודע מעצמו שאחרי שיקומו בתחיית יכירו וידעו כל באי העולם שהוא אל ואין זולתו הוא היוצר על הגוףשנוצר מהאדמה כחומר ביד היוצר, הוא הבורא על הנשמה שהיא רוחנית חלק אלוק ממעל שמתחת כנפי הכבוד חוצבו שהוא בעולם הבריאה, ויובן עם מ"ש בפ' חלק א"ל קיסר לר"ג אמריתו דשכבי חיי הא הוו עפרא ועפרא מי קא חייא א"ל ברתיה שני יוצרים יש בעירנו א' יוצר מן המים וא' מן הטיט איזה מהן משובח א"ל זה שיוצר מן המים א"ל מן המים צר מן הטיט לא כל שכן וא"כ הוא היוצר מן הטיט הוא הבורא מן המים וזה מורה על זה הוא המבין כמ"ש בפ"א דר"ה היוצר יחד לבם לפיכך הוא מבין אל כל מעשיהם, ויובן עם מ"ש לעיל במשנת ר"י בן ברוקא וכו' וכו' מדרשם ז"ל בב"ר פרק כ"ד לארכיטיקטוס שבנה את המדינה חדרים חדרים ומערות לאחר ימים נעשה גבאי והיו בני המדינה מטמינין מפניו בתוך החדרי' ובתוך המערות א"ל אני הוא שבניתי את המערות ומפני אתם מטמינין וכו' אף כאן הוא היוצר רוח אדם בקרבו ולכן הוא המבין אל מעשיהם הוא הדיין בדין אחר המות הוא עד כמ"ש מגיד לאדם מה שיחו, הוא בעל דין לתבוע חובותיו של אדם, ועוד כלפי מה שאמרו כי לא לאדם תשפטו כי אם לה' וכמו שפירשנו במקומו הוא עתיד לדון ביום הדין הגדול אחר התחייה, ואע"פ שכבר אמר והחיים לידון, בא להשמיענו שאע"פ שדן את האדם אחר המות עכ"ז הוא חוזר ודן ליום הדין, ברוך הוא שאין לפניו לא עולה כלומר שגם הרשעים מצדיקים דינו עליהם ואומרים יפה דנת וכו' כמ"ש ע"פ גם ברכות יעטה מורה וזה כלפי הוא הדיין, וכנגד הוא עד ולא שכחה כי ביד כל אדם יחתום וכו' וכנגד הוא בעל דין, ולא משוא פנים שאע"פ שהוא אלוקי' נצב בעדת אל והדיינים יושבים כמ"ש לאברהם שב ואתה סימן לבניך שעתיד אני להתיצב בעדת הדייני' והם יושבים ללמד לבריות לא תכירו פנים במשפט וכו', וכלפי מ"ש הוא עתיד לדון ולא מקח שוחד שבדין העתיד ישארו ישראל נקיים ביסורין שהביא עליהם ולא לקח שוחד המצות בשביל העבירות כמ"ש בזהר פ' בלק קצ"ט ב' שהכל שלו כי אז יגיעו ידים אשר אין בהם לא זכות ולא חובה ואל יבטיחך יצרך שהשאול בית מנוס לך ושם תעשה תשובה כי ע"כ אתה נוצר שהנשמה באה לעולם לטרוח ולעמול בשלו ועל כרחך אתה נולד כי אדם לעמל יולד כדלעיל וע"כ אתה חי אע"פ שלפעמים נבחר מות מחיים, וע"כ אתה מת ואין שהות לעשות תשובה, ועל כרחך אתה עתיד ליתן דין וחשבון וכו' ולכן יהיו בגדיך לבנים בתשובה ומעשים טובים כדי שתזכה ותראה ותירש חיי העה"ב ותתענג בדשן נפשך.

# פרק חמישי.
^ משנה א.
@ בעשרה מאמרות נברא העולם. ומה תלמוד לומר, והלא במאמר אחד יכול להבראות, אלא להפרע מן הרשעים שמאבדין את העולם שנברא בעשרה מאמרות, וליתן שכר טוב לצדיקים שמקיימין את העולם שנברא בעשרה מאמרות.
ישוטטו הרבים ותרבה הדעת להבין אמרי קדוש, דנראה דהוקשה לו שני דברים שכן אמר ומה תלמוד-לומר, וחזר ואמר והלא במאמר אחד יכול להבראות, דהיה די שיאמר בי' מאמרות נברא העולם והלא במאמר א' יכול להבראות, ועוד יקשה שהרי כמה בריאות היו ורצה הב"ה לומר על כל דבר ודבר מאמר א', ומאי קושיא והלא במאמר א' וכו' שהרי מצינו שאמר תוצא הארץ נפש חיה למינה וכן כלם, ואם רצה שיצא כל א' למינהו בלא ערבוב, כך נאמר שרצה שכל בריאה ובריאה תהיה במאמר פרטי, ועוד כיון דששת ימים עשה ה' את השמים ואת הארץ, לא יבצר מלכתוב בכל יום מאמר אחד, ואם-כן לפחות היה לו לומר ששה מאמרות, ועוד קושיא גדולה שאם במאמר אחד יכול להבראות למה יברא בעשרה להפרע מן הרשעים, הלא טוב למעט בעונשם אם יכול להבראות במאמר א', כי כן דרכו יתברך רב חסד מטה כלפי חסד, דבשלמא ליתן שכר טוב לצדיקים שפיר, אך להעניש יותר אין זה דרכו יתברך, לכן אם ייטב בעיני ה' נאמר כי לכך הקדים התנא בעשרה מאמרות נברא העולם לא פחות ולא יותר, כי הנה מצינו במלאכת המים שתי מאמרות יהי רקיע וכו' יקוו המים וכו'. וכבר אמרו ז"ל שלכך לא נאמר כי טוב בשני שלא נגמרה מלאכת המים עד יום ג', ואם-כן היה יכול לעשות הכל במאמר א', זהו-שכתוב בי' מאמרות נברא העולם ומה תלמוד-לומר, והלא יש איזה מאמרות שאינם צריכים, ואם נפשך לומר שהוצרכו קצתם והלא במאמר א' יכול להבראות, שהרי אמרו במדרש והביאו רש"י ז"ל על-פסוק אלה תולדות השמים והארץ בהבראם ביום עשות ה'. ללמדך שכולם נבראו בראשון אלא שיצאו כל אחד ביומו, והשיב אלא להפרע מן הרשעים וכו'. וזה כי בב"ר פ"ב: רבי אבהו אמר מתחילת ברייתו של עולם צפה הב"ה במעשיהן של צדיקים ובמעשיהן של רשעים, והארץ היתה תהו אלו מעשיהן של רשעים, ויאמר אלקים יהי אור אלו מעשיהן של צדיקים. כי מפני הרשעים לא היה ראוי לבריאת העולם, אך כשהביט במעשיהן של צדיקים שנמשלו לאור בראו, והנה אם היה הב"ה בורא את העולם במאמר אחד, תכף שהרשעים היו פוגמים באותו מאמר היה נחרב העולם, לכן בראו בעשרה מאמרות שאם פוגמים במאמר א' הם נענשים על אותו פגם ואין העולם נחרב, וזה כמו-שכתוב שם בב"ר בתורה היה מסתכל וברא את העולם. שלכן יש עשרה מאמרות כנגד עשרה דברות, ובפגום בדיבור אחד פוגמים במאמר שכנגדו בלבד, וזהו-שכתוב להפרע מן הרשעים שמאבדין את העולם שנבנה בי' מאמרות, אבל אין העולם נחרב כי השאר קיימים, ולהפך מדה טובה מרובה ממדת פורענות, ליתן שכר טוב לצדיקים שמקיימים את העולם, כי בעשותם מצוה אחת ומקיימים מאמר אחד, הרי הוא כאילו מקיימים את כל העשרה מאמרות כיון שהם גורמים קיום העולם, והשתא להפרע מן הרשעים הוא לטובה, שנברא בי' מאמרות ולא באחד כדי שבפגום באחד לא יפגמו בכולם.

^ משנה ב.
@ עשרה דורות מאדם עד נח, להודיע כמה ארך אפים לפניו, שכל הדורות היו מכעיסין ובאין עד שהביא עליהם את מי המבול.
נמשך זה ממ"ש למעלה להפרע מן הרשעים וכו'. כי לכן אחרי שעשרה דורות שמאדם עד נח היו מכעיסין ובאין, כלומר שהיו מוסיפים ברשעתם בכל דור ודור וזהו ובאין, שבבא דור אחר היו מכעיסין יותר, כי תחילה בימי אנוש הוחל לקרוא בשם ה', לקרות אלוקות לכוכבי השמים וכסיליהם, אך עדין היו מאמינים בסבה ראשונה, ואחרי כן נשתכח השם הנכבד והנורא ולא הכירוהו אלא יחידים בעולם כגון חנוך ומתושלח ונח, כמו-שכתב הרמב"ם ז"ל פרק א' מהלכות ע"א, לכן אמר שכל הדורות היו מכעיסין ובאין, ועם כל זה האריך אפו עמהם ושלח את נח לדבר על לבם ולומר להם שעתיד מבול לבא לעולם אולי ישובו כמו-שכתוב בפרק חלק, ולא הטו אזן עד שהביא עליהם את מי המבול, ודייק בלשונו לומר עליהם שהוא מיותר, להורות על מה-שאמרו ז"ל שאמרו אם מן הארץ הוא מביא, יש לנו עששיות של ברזל שאנו מחפין בהם את הארץ, ובמדרש שהיו מניחין את בניהם על התהום וסותמים אותו, ולכן הביא עליהם מבול מן השמים שבו נשטפו, וזהו עד שהביא עליהם את מי המבול.

^ משנה ג.
@ עשרה דורות מנח עד אברהם, להודיע כמה ארך אפים לפניו, שכל הדורות היו מכעיסין ובאין, עד שבא אברהם וקבל עליו שכר כלם.
כנגד מ"ש וליתן שכר טוב לצדיקים אמר עשרה דורות מנח עד אברהם, שאברהם קיים העולם בזכיותיו, ולכן אף שמנח עד אברהם היו עשרה דורות, וגם הם היו מכעיסין ובאין שכל דור היו מוסיפים על חטאתם פשע, כי תחילה היו דור הפלגה ואח"כ אנשי סדום, עכ"ז כשעמד אברהם נתבסם העולם, וז"ש שקיבל עליו שכר כולם, דהיינו שהיטיב מעשיו ותיקן כל מה שקלקלו, דהיינו מה-שאמרו רז"ל שהראשונים העלו את השכינה מרקיע לרקיע, ואברהם התחיל להורידה עד שבימי משה רבינו ע"ה שהיה דור שביעי לצדיקים הורידה לארץ, ולכן כיון שבזכות אברהם נתקיים העולם, ראוי היה שיקבל עליו שכר כולם, וכבר אמרו רז"ל במדרש בראשית רבה פ' י"ד ויצר ה' אלקים את האדם. בזכותו של אברהם וכו', למה ברא הב"ה את אברהם באמצע הדורות, כדי שיסבול דורות שלפניו ודורות שלאחריו ע"כ. ובזה אתי שפיר וקיבל עליו שכר כולם, דהיינו שכר שהציל את הדורות בזכותו, והנה בדורות שמאדם עד נח, אדם הוא בכלל וכן נח, לפי שאדם התחיל בעבירה תחילה שחטא באכילת עץ הדעת וסילק השכינה מהארץ לרקיע הראשון, אך מנח ועד אברהם, אין נח בכלל לפי שכבר נמנה בעשרה דורות הראשונים, ועוד שנח לא התפלל על דורו כמו שעשה אברהם על אנשי סדום, ולכן לא נמנה בכללם רק אברהם שקיבל עליו שכר כולם, ויובן עם מה-שכתוב בפרק ז' דברכות אמר ריב"ל לעולם ישכים אדם לבית-הכנסת כדי שיזכה וימנה עם העשרה ראשונים, שאפילו מאה באים אחריו, קיבל עליו שכר כולם, שכר כולם סלקא-דעתך אלא אימא נותנים לו שכר כנגד כולם. ופירש בחקור דין חלק ב' פרק י"ד וז"ל: והוא טעם זכה נוטל חלקו וחלק חבירו בגן-עדן ונוטל שכרו והוא נעשה צינור לשכר המגיע לחבירו, על-דרך הנמנה מעשרה ראשונים שנוטל שכר כל הבאים אחריו, לא לגרוע חלקם אלא שכולם זוכים על ידו, נמצא הוא נוטל שכר כולם ונותנו להם ונשאר לו כנגד כולם, כי אחרים נוטלי' ממנו והוא אינו חסר, עד כאן לשונו. הנה כי כן זה שאמר וקיבל עליו שכר כולם כי כיון שעל ידו ניצולו, מן הראוי הוא שיטול שכר כולם, שהוא ישפיע אליהם וישאר לו כנגדם.

^ משנה ד.
@ עשרה נסיונות נתנסה אברהם אבינו עליו השלום ועמד בכולם, להודיע כמה חיבתו של אברהם אבינו עליו השלום.
היטיבו אשר דברו כל המפרשים כי מנסה ה' את הצדיק לאחת מג' סבות: או לתועלת המנסה, למען דעת כל עמי הארץ כי ה' אוהב צדיק להיותו עבד נאמן לאדוניו ולא יבעוט ביסורים, ולכן ראוי לאהבו ולעשות רצונו, כענין שאמר לאברהם (בראשית כב, יב): עתה ידעתי כי ירא אלקים אתה. הודעתי לכל שאתה אוהבני כפירוש רש"י ז"ל. או לתועלת המנוסה, להיטיב לו באחריתו כיוסף הצדיק שנתנסה לטובתו שנתעלה למלך. או לתועלת הדור כי ה' צדיק יבחן לכפר על הדור, והם דברי המשורר מזמור צ"ד אשרי הגבר אשר תיסרנו יה. ודבר זה ומתורתך תלמדנו. שלג' סיבות מייסר את הצדיקים, האחד לתעולת המנוסה להשקיט לו מימי רע, כמו שהיה ביוסף שבבא הרעב הוא המשביר לכל עם הארץ, ויכלכל יוסף את אביו ואת אחיו, עד יכרה לרשע שחת, כי להפך הב"ה משפיע טובה לרשעים בעולם-הזה לטורדן מן העולם-הבא, גם מנסהו לתועלת הדור, כי לא יטוש ה' את עמו ולכן מייסר את הצדיקים שבהם לכפר על הדור ונחלתו לא יעזוב, כי לא יעזוב את חסידיו, כי אף שנותן להם יסורין, סוף סוף טובה מזומנת להם, ולתועלת המנסה, כי עד צדק ישוב משפט. שרואים שהקב"ה מדקדק עם חסידיו כחוט השערה, ואע"פ שהם צדיקים שולח עליהם יסורין, ולכן ואחריו כל ישרי לב, גם הם שבים בתשובה, כי אם בארזים נפלה שלהבת וכו'. כאשר שמענו כן ראינו עשרה נסיונות נתנסה אברהם אבינו, שהיל"ל עשרה נסיונות ניסה הב"ה את אברהם, אך אמר נתנסה לפי שכולם היו לג' תועליות הנ"ל, כי כבר פירש הר"ב ז"ל מה הם הי' נסיונות: האחד אור כשדים שהשליכו נמרוד לכבשן האש, וזה היה לתועלת המנוסה כדי לעכל זוהמת גופו שהולידו תרח אביו בעבירה כנודע, וכן השני לך לך מארצך וכו' ואעשך לגוי גדול וכו'. וכאן אין אתה זוכה לבנים, והג' ויהי רעב בארץ, והד' ותוקח האשה בית פרעה. זה היה לתועלת בניו, שאמר-לו צא וכבוש הדרך לפני בניך ובאותו הלילה לוקחה שרה לבית פרעה (בראשית יב, יז): וינגע ה' את פרעה. כך עשה למצרים בעבור ישראל. ה' מלחמת המלכים, שגם זה לתועלת הדור שבקשו להזדווג לו בשביל שהיתה מקריא שמו של מקום למען יאמינו בה', ו' מעמד בין הבתרים שהראהו כל הגליות וגאולתן של ישראל, וכל אלה הם לתועלת אחרים. ז' המילה זהו לתועלת המנסה, (בראשית יז, א): התהלך לפני והיה תמים. ח' וישלח אבימלך ויקח את שרה. כדי שידעו הבריות כי ה' הוא האלקים, וכמו שדרשו בב"ר פ' נ"ג: (יחזקאל יז, כד): וידעו כל עצי השדה, אלו הבריות. כי אני ה' השפלתי עץ גבוה, זה אבימלך. הגבהתי עץ שפל, זה אברהם. הובשתי עץ לח, אלו נשי אבימלך. כי עצור עצר ה'. הפרחתי עץ יבש, זו שרה, וה' פקד את שרה. וכן הט' גרש את האמה הזאת ואת בנה. להיות שלא היו עושים רצונו ית'. הי' העקידה ששם נאמר (בראשית כב, יב): כי עתה ידעתי כי ירא אלקים אתה וכו'. כדלעיל, וגם זה היה לתועלת ישראל, שבכל מקום שמידת הדין שולטת עליהם, נזכר לעקידת יצחק ומכפר עליהם והופך להם מדת הדין לרחמים, ולכן נאמר נתנסה אברהם אבינו. לפי שכל הנסיונות היו לכמה סיבות, ואילו אמר ניסה הב"ה וכו'. היה נראה שאין זה אלא לתועלת המנסה, וכדי שלא יתחמץ לבב אנוש לומר למה הוצרך לעשרה נסיונות, אין זה אלא שלא עמד בנסיון תחילה, או שפחד הב"ה שלא יעמוד בנסיון, לכן אמר ועמד בכולן. כאשר אנו רואים שקיבל הכל מאהבה ולא קרא תגר נגדו ית', אך יבא היטב ועמד בכולן עם מה שאמרו בסנהדרין פרק י' קח נא את בנך. אין נא אלא לשון בקשה, אמר הב"ה לאברהם נסיתיך בכמה נסיונות ועמדת בכלן, עכשיו עמוד לי בנסיון זה שלא יאמרו אין ממש בראשונים. וכן-כתוב בב"ר פ' נ"ו כי יען אשר עשית את הדבר הזה. נסיון עשירי הוא ואתה אומר כי יען אשר עשית את הדבר הזה, אלא זה נסיון אחרון שהוא שקול כנגד הכל, שאלולי לא קבלו עליו איבד את הכל ע"כ. זהו ועמד בכלן מראש ועד סוף, להודיע כמה חיבתו של אברהם אבינו שלא כיהה בו ית' מעולם רק קיבל עליו גזרות המקום באהבה.

^ משנה ה.
@ עשרה נסים נעשו לאבותינו במצרים ועשרה על הים. עשר מכות הביא הקדוש ברוך הוא על המצריים במצרים ועשרה על הים.
על הנסים האלה מה היו, פירש הר"ב עשרה נסים וכו' במצרים. שניצולו מעשר מכות, וכולם היו במצריים ולא בישראל, ועשרה על הים, א' ויבקעו המים וכו'. והנה בעבור זה היה לו להקדים עשר מכות הביא וכו' ואח"כ יאמר עשרה נסים, דהיינו שישראל ניצולו מהם ולא הוכו רק המצריים, וכעין זה הקשה בעל מדרש שמואל ותירץ כדרכו, ואני לדרכי אלך עם מאמרם ז"ל בשמות רבה פ' ט"ו ז"ל והביא הב"ה עליו עשר מכות כנגד י' נסיונות שנתנסה אברהם אבינו ועמד בכלן והביא אותן על-ידי משה ואהרן ועל ידו ע"כ. וצריך להבין מהו זה שהודיענו שהביא המכות על-ידי משה ואהרן ועל ידו, דמאי השמיענו בזה. אמנם יובן הכל עם מה-שכתוב בשמות רבה פ' י"ב ז"ל: המכות האלה ג' על-ידי אהרן וג' על-ידי משה וג' על-ידי הב"ה וא' על-ידי כלן, דצ"ך שהיו בארץ על-ידי אהרן, בא"ח על-ידי משה לפי שהן באויר, שכך שלט משה בארץ ובשמים, ערוב דבר מכת בכורות על-ידי הב"ה, ושחין על-ידי כלן ע"כ. וכדי שלא להאריך ניתן טעם למה הג' היו על-ידי הב"ה מה שלא פורש במאמר הטעם למה אלו הג' היו על ידו ית', וזה כי בג' מכות אלה התרה הקב"ה לפרעה על הצלת ישראל, כי בערוב נאמר והפליתי ביום ההוא את ארץ גושן אשר עמי עומד עליה לבלתי היות שם ערוב. ובדבר נאמר והפלא ה' בין מקנה מצרים ובין מקנה ישראל. ובמכת בכורות נאמר ולכל בני ישראל לא יחרץ כלב לשונו וכו' למען תדעון אשר יפלה ה' בין מצרים ובין ישראל. וקשה למה בשלשה אלו פירש הכתוב אשר יפלה ה' וכו'. והלא כל העשר מכות למצרים ולא לישראל, שאף במכת הדם העשירי ישראל שהיו שותין מים ומוכרין גם-כן למצרים, וכן בכל המכות כנודע לא לקו ישראל כלל, אך הטעם הוא כי בג' אלו היו ראויין ישראל ללקות כמו מצרים, שכן במכת הערוב איתא בשמות רבה פ' י"א ושמתי פדות וכו'. מלמד שהיו ישראל ראויים ללקות בזו המכה ונתן הב"ה פדיונם המצרים ע"כ. והטעם נלע"ד לפי שאין חיה רעה שולט באדם אלא א"כ נדמה לו כבהמה, ומי שאינו חתום באות ברית קדש חיה רעה שולטת בו וישראל הפרו ברית מילה כמ"ש בשמות רבה פ"א בה' בגדו כי בני זרים ילדו ללמדך כשמת יוסף הפרו ברית מילה אמרו נהיה כמצרים וכו', בעבור זה ראויים היו ישראל ללקות במכת הערוב והוצרך להתרות לפרעה והפליתי ביום ההוא וכו' ושמתי פדות לפי שסוף סוף פרעה גרם שביטלו ברית מילה כנזכר בפרקי דרבי אליעזר פ' כ"ט שעמד פרעה וגזר עליהם גזרות קשות ומנע מהם ברית מילה וכו'. כי מתחילה באונס ולבסוף ברצון, וכבר הארכנו בדרושים שלנו יישוב מאמרי רז"ל כי אין זה מקומם, כן הדבר הזה במכת הדבר היו ישראל ראויים ללקות לפי שגם הם היו עובדים לטלה כמ"ש משכו וקחו וכו'. ורש"י ז"ל משכו ידיכם מע"א וקחו לכם צאן של מצוה, ולכן בבא הדבר על הבהמות היו ישראל ג"כ ראויים שימותו צאנם ועכ"ז אמר הב"ה והפלא ה' וכו' וז"ש שם וישלח פרעה והנה לא מת ממקנה ישראל עד אחד שהיה סבור שגם הם ילקו בעבור זה, ויככד לב פרעה באמרו משוא פנים יש בדבר, וכן במכת בכורות אמרו במדרש שפדה הב"ה שה בחמור וכמו שהארכנו בזה בפי' אותו המ' אין כאן מקומו, ובעבור זה רצה הב"ה להביא ג' מכות אלה על ידו ולא ע"י שליח למען הציל את ישראל כי הוא יכול להציל את ישראל ולהמית המצריים מה שאין כן ע"י שליח, ולמה זכו ישראל לכל זה בשביל עשרה נסיונות שנתנסה א"א ועמד בכלם, ולכן הביא המכות ע"י משה ואהרן ועל ידו כדי להגין על ישראל, וכ"כ במ' הובא בילקוט פ' וארא ובזכות עשרה נסיונות שנתנסה ונמצא שלם הכתיב עשר מכות ע"כ, לכן סמך התנא למ"ש עשרה נסיונות נתנסה אברהם אבינו ועמד בכלן סמך אחריו עשרה נסים נעשו לאבותינו במצרים ועשרה על הים שבזכות עשרה נסיונות של אברהם הציל הב"ה את בניו מהעשר מכות במצרים וכן על הים שבהם היו ראויים ללקות גם הם כמ"ש בילקוט פ' בשלח ע"כ, והמים להם חומה חמה כתיב שהיה הים רוצה לטבען בעבור שגם הם עבדו ע"א במצרים ע"ש, ואח"כ פי' עשר מכות וכו' שמכלם נצולו ע"י עשרה נסיונות שהקדים הב"ה לנסות לאברהם ובזכותו נצולו בניו מעשר מכות במצרים ועשר על הים.

^ משנה ו.
@ עשרה נסיונות ניסו אבותינו את המקום במדבר, שנאמר (במדבר יד): וינסו אותי זה עשר פעמים ולא שמעו בקולי.
גם בזה צריכין אנו למודעי מה-שכתוב בפרקי רבי אליעזר פ' כ"ו ז"ל: עשרה נסיונות נתנסה אברהם אבינו ועמד בכלן, וצפוי היה לפניו שעתידין בניו לנסות להב"ה עשרה נסיונות והקדים רפואה למכתן וניסהו בעשר נסיונות, והנה אלו הי' נסיונות שניסו ישראל להב"ה הלא הם כתובים בערכין פ"ג תניא א"ר יהודה עשרה נסיונות ניסו אבותינו את המקום במדבר ואלו הן שנים בים ושנים במים שנים במן ושנים בשלו א' בעגל וא' במדבר פארן וכו' ובזה נכוונם אחת לאחת למצוא חשבון, וזה על פי מ"ש שם בפרקי רבי אליעזר וז"ל: נסיון הראשון כשנולד אברהם אבינו בקשו כל גדולי המלכות להורגו ונחבא מתחת לארץ י"ג שנה, לאחר י"ג שנה יצא מתחת לארץ מדבר בלשון הקדש מאס אשרים ושקץ את הפסילים ובטח בצל יוצרו, אמר ה' צבאות אשרי אדם בוטח בך, ע"כ. הרי זה כנגד מה שניסו ישראל בירידת הים שאמרו המבלי אין קברים במצרים, ולכן הקדים לנסות לאברהם שנקבר בחייו תחת הארץ י"ג שנה לפי שבטח בה' אחד שגי' י"ג והטעם שבקשו להורגו מצאתי בס' הישר שבליל מולדתו ראו כוכב א' גדול שהיה בולע ד' כוכבים מד' רוחות השמים ושפטו שעל אברהם היה הדבר שהוא ימשול על הכל, ולכן רצו להרגו ונתן להם תרח ילד אחר שנולד לעבדו תחתיו וימיתוהו ואברהם נחבא מתחת לארץ, נסיון השני נתנוהו בבית האסורים עשר שנים ואח"כ נתנוהו בתוך כבשן האש שנאמר אני ה' אשר הוצאתיך מאור כשדים וכו' זהו כנגד מה שניסו ישראל בעלייתם מן הים כדדרש רבא מ"ד וימרו על ים בים סוף מלמד שהיו ישראל אומרים כשם שאנו עולין מצד זה כך מצריים עולין מצד אחר וכו' כי אברהם האמין בה' ומסר עצמו למות וכיפר על בניו שלא האמינו בה' ובמשה עבדו עד שוירא ישראל את מצרים מת על שפת הים, נסיון השלישי טלטלו מבית אביו וממשפחתו והביאו לחרן והטלטול קשה לאדם יותר מכל שנאמר לך לך מארצך וכו' וכיפר על בניו שהתלוננו במרה וילונו העם על משה לאמר מה נשתה וזאת התלונה היתה שלא כהוגן לפי שהם גרמו וילכו שלשת ימים במדבר ולא מצאו מים ודרשו ז"ל אין מים אלא תורה ופירשנו במקומו שהטעם היה לפי שתכף שיצאו ממצרים היה להם לקבל התורה שנמשלה למים ובשביל שהיו נוסעים וחונים במחלוקת לא ניתנה להם ולכן לפי שפירשו מן התורה לא מצאו מים אך זכות אברהם עמדה להם וימתקו המים ולכן כתוב שם ויאמר אם שמוע תשמע וכו'. נסיון הרביעי מיום שנבראו שמים וארץ לא בא רעב אלא בימי אברהם ולא בכל הארצות אלא בארץ כנען בלבד לנסותו וכו', וכנגד זה בניו לא עמדו בנסיון שאמרו מי יתן מותנו ביד ה' בארץ מצרים בשבתנו על סיר הבשר וכו' ונתן להם השלו ותעל השלו ותכס את המחנה ובשר שאלו שלא כהוגן מכרס מלאה ובזכות אברהם נתן להם השלו. נסיון החמישי שנלקחה שרה אשתו לפרעה וכו' ואע"פ שזאת היתה לו צרה גדולה עכ"ז בטח בה' שיצילהו ובזה כיפר על בניו שצוה משה על המן איש אל יותר ממנו עד בקר והם פשעו ויותירו אנשים ממנו עד בקר ולכן באותו הלילה שנלקחה שרה לבית פרעה וינגע ה' וכו' ובבקר שלחה והרבה לתת לה מתנות ובזכות זה אע"פ שפשעו במן לא מנעו מהם וילקטו אותו בבקר בבקר, נסיון הששי באו אליו כל המלכים להרגו אמרו נתחיל ראשון בבן אחיו ואח"כ נתחיל בו ושם נפשו בכפו ועמד בנסיון שבאו להרגו על שהיה מקריא שמו ית' בפה כל בריה וכיפר על בניו שצוה משה אל יצא איש ממקומו ביום השביעי והם חטאו ויהי ביום השביעי יצאו מן העם ללקוט והוא כיפר במה שיצא ממקומו ונלחם עם המלכים וירדפם עד חובה לקדש שמו ית' בעולם, נסיון השביעי מראה בין הבתרים שהראהו גלות מצרים ושאר גליות שיהיו ישראל בצרה אין לחם ואין מים וכיפר על בניו ויחנו ברפידים ואין מים לשתות העם וגם פה דרשו ז"ל שרפו ידיהם מן התורה וכן בגלויות ישראל על עזבם את תורתי וזכות אברהם תעמוד להם וגם את הגוי אשר יעבודו וכו' לרבות ד' מלכיות, נסיון השמיני המילה שמל את עצמו וכל בני ביתו וכל מקנת כספו וזה כיפר על עון העגל שאמרו אלה אלקיך ישראל וכפרו בבריתו של אברהם אבינו והוא התפלל עליהם כמו שאמרו בילקוט סוף פ' לך לך בשעה שמל אברהם את ילידי ביתו העמידן גבעת ערלות וזרחה עליהם חמה והתליעו ועלה ריחן לפני הב"ה כקטרת חסמים וכעולה שהיא כליל לאישים אמר הב"ה בשעה שיהיו בני באים לידי מעשים רעים אני נזכר להם אותו הריח ומתמלא עליהם רחמים, וזה כיפר על מ"ש ויעלו עולות וכו', נסיון התשיעי גרש את האמה הזאת ואת בנה וכתוב שם בפר"א פ' ל' ומכל הרעות שבאו על אברהם היה קשה ורע בעיניו הדבר הזה שנאמר וירע הדבר מאד בעיני אברהם על אודות בנו וכיפר בזה על מה שויהי העם כמתאוננים וכו', והאספסוף אשר בקרבו וכו' שהכל פורענות א' ושם כתוב וישמע משה את העם בוכה למשפחותיו על עסקי עריות שנאסרו עליהם לפי שאמרו זכרנו את הדגה ויש מי שפי' עריות וזכות אברהם שגירש את הגר ובנה לפי שלא היו מיוחסים ואמרה שרה כי לא יירש בן האמה הזאת עם בני עם יצחק עמד לבניו לכפר על מה שהתלוננו על העריות ונתאוו להם, הנסיון העשירי העקידה וזה שקול כנגד כלם כמו שפירש לעיל ולכן כיפר על מה ששלחו המרגלים שכתוב שם וינסו אותי זה עשר פעמים ולא שמעו בקולי שזה גרם לישראל שבכו על חרבן הבית כנודע, ובזכות העקידה יגאלו ישראל, אשר יאמר היום בהר ה' יראה. יהי רצון שיהיה במהרה בימינו, אכי"ר.

^ משנה ז.
@ עשרה נסים נעשו לאבותינו בבית המקדש. לא הפילה אשה מריח בשר הקדש, ולא הסריח בשר הקדש מעולם, ולא נראה זבוב בבית המטבחים, ולא ארע קרי לכהן גדול ביום הכפורים, ולא כבו גשמים אש של עצי המערכה, ולא נצחה הרוח את עמוד העשן, ולא נמצא פסול בעמר ובשתי הלחם ובלחם הפנים, עומדים צפופים ומשתחוים רוחים, ולא הזיק נחש ועקרב בירושלים מעולם, ולא אמר אדם לחבירו צר לי המקום שאלין בירושלים.
תחלה קשה מאי לאבותינו, כי מה חסר באמרו עשרה נסים נעשו בבית המקדש, ועוד למה הפסיק בניהם באמרו ולא אירע קרי וכו' דכיון שהתחיל בבשר הקדש היה לו לומר ולא כיבו גשמים וכו', שהם בענין המזבח והקרבנות שהתחיל בהם, ועוד קשה שהשני אחרונים הם בירושלים ולא בבית המקדש, ואיך יאמר עשרה נסים נעשו בבית המקדש אם אינם אלא שמונה, אמנם הכל יובן עם מאי דאיתא ביומא פ"א עשרה נסים וכו' ולא מנה בכללם ולא כבו גשמים וכו' ולא נצחה הרוח וכו' והתם אמרי פתח במקדש וסיים בירושלים איכא תרתי אחרניתא במקדש דתניא מעולם לא כבו גשמים אש מערכה ועשן מערכה אפי' כל הרוחות שבעולם באות ונושבות בו אין מזיזין אותו ממקומו וכו' בזה מתורצים כל הקושיות כי בהסיר שתים אלו מהמשנה ולא אירע קרי לכ"ג הוא במקומו ואבתריה לא נמצא פיסול דהוא דומה לולא אירע קרי לכ"ג ואח"כ מונה את של ירושלים וכשנמנה עומר ושני הלחם ולחם הפנים לשלשה הרי הם עשרה נסים במקדש מלבד של ירושלים, אך לנוסחת המשנה עדין יש לומר שגם שתים אלה מקרו נעשו בבית המקדש כי כמו שאמרו רז"ל מעולם לא לן אדם בירושלם ובידו עון תמיד של שחר מכפר על עבירות הלילה ושל בין הערבים על עבירות היום נמצא שהעם היושב בה נשוא עון ואין חיה רעה שולטת באדם אא"כ הוא חוטא כדכתיב אם ישוך הנחש בלא לחש לכן מכח הקרבנות של בית המקדש לא הזיק נחש ועקרב בירושלם מעולם והוצרך לומר מעולם דלא תיסק אדעתין דזה דוקא בשעת הרגל כהא דגרסי' ביומא פ"א א"ר יהודה אמר שמואל כשהיו ישראל עולין לרגל עומדים צפופים ומשתחוים רוחים וכו' וזה א' מי' נסים שהיו במקדש דתנן וכו' וא"כ כיון שאמר עומדים צפופים וכו' דאיירי דוקא ברגל הוה אמינא דכמו כן ולא הזיק נחש ועקרב וכו' איירי ברגל, לכן הוצרך לומר מעולם אף שלא בשעת הרגל מטעמא דאמרי' וכן ולא אמר אדם לחבירו צר לי המקום פרש"י ז"ל ביומא מזונותי דחוקים ודירתי דחוקה ע"כ שדבר זה ג"כ הוא מסבת בית המקדש שבזכות הקרבנות היה בא שפע שבע רצון וכל א' פרנסתו מצויה, וסדר הדברים כך הוא תחלה מספר הנסים שנעשו בבשר הקדש ובפרט שלא נמצא זבוב בבית המטבחים ובברכות פ"ט אמר רב יצר הרע דומה לזבוב וכו' שנאמר זבובי מות וכו' א"כ הזבוב הוא כנוי לטומאת יצר הרע ולכן בשביל קדושת המקום לא היה שם טומאה ולכך סמך אחריו ולא אירע קרי לכ"ג ביה"כ שגם זה הוא מרוח הטומאה כנודע ובזה אתי שפיר שדוקא נקט טומאת קרי ולא שאר טומאות כדברי רש"י ז"ל לפי שזאת הטומאה באה מצד היצר הרע שאדם מהרהר ביום ובא לידי קרי ולכן היו מפרישין כ"ג שבעת ימים קודם יה"כ מביתו ללשכת פרהדרין כדי להרחיקו מהרהור טומאה ולא יבא לידי קרי, ואח"כ חוזר לסדר הדברים ולא כבו וכו' ולשנות זו ולא נמצא פיסול בעומר ובשתי הלחם ובלחם הפנים הם דבר א' בלבד, ואמנם למה אמר נעשו לאבותינו, נלע"ד שיובן עם מ"ש בפ"ד דיומא, ת"ר מ' שנה ששימש שמעון הצדיק היה גורל עולה בימין מכאן ואילך פעמים עולה בימין פעמים עולה בשמאל והיה לשון של זהורית מלבין וכו' והיה נר מערבי דולק מכאן ואילך וכו' והיתה אש של מערכה מתגברת וכו' ונשתלחה ברכה בעומר ובשתי הלחם ובלחם הפנים וכו' מכאן ואילך נשתלחה מארה וכו' עוד שם אותה שנה שמת שמעון הצדיק א"ל בשנה זו הוא מת וכו' חלה שבעת ימים ומת ונמנעו אחיו הכהנים מלברך בשם ופי' שם רש"י ז"ל מלברך בשם מלברך ברכת כהנים את העם בשם המפורש לפי שלא היו כדאים ע"כ, הנה כי כן ז"ש התנא עשרה נסים נעשו לאבותינו דהיינו בימי שמעון הצדיק שהיה כהן גדול בראשית בית שני כי משם ואילך לא היו כדאים, ובודאי שאף הדברים האלה שמנה התנא נעשו לאבותינו ואפשר שכן היה עד החרבן אבל לא בזכותם אלא בזכות אבותינו שבימיהם נעשו הנסים האלה ובזכותם נתפשטו כל הימים שעמד הבית המקדש על מכונו.

^ משנה ח.
@ עשרה דברים נבראו בערב שבת בין השמשות, ואלו הן, פי הארץ, ופי הבאר, ופי האתון, והקשת, והמן, והמטה, והשמיר, והכתב, והמכתב, והלוחות. ויש אומרים, אף המזיקים, וקבורתו של משה, ואילו של אברהם אבינו. ויש אומרים: אף צבת בצבת עשויה.
הרב בעל תוי"ט נדחק הרבה לכוין אלו העשרה דברים עם עשרה מאמרות שבהן נברא העולם, וזה משום דאשתמיטתיה מה שכתב בעל חקור דין ח"ג פ"ג ז"ל כי כל ישעו וכל חפץ שליחותו בעשרה דברים שנבראו בערב שבת בין השמשות וכלם מעשה נסים הכין אותם החסד האלקי לתקן כל א' בזמנו מקלקול הטבע הישר שנברא בעשרה מאמרות את אשר עיותו אדם ביקר בל ילין ולא נתחדש דבר מהם אשר פריו יתן בעתו בצאתו מן הכח אל הפועל אלא ע"י מרע"ה ובזכותו וכלהו זיל קרי בי רב חוץ מהקשת והשמיר שאנו צריכין בהן לדברי הגדה וכבר דרשו בשגם זה משה שבזכותו הגינה על נח ובניו והם בעלי ברית הקשת והשמיר שימש ג"כ בימיו לפתח על אבני האפוד את שמות בני ישראל וכו' ועל פי הדברים האלה נלע"ד להבין אמרי בינה של התנא האלקי הזה, כי הנה אחר שחטא אדם ופגם בכל העשרה מאמרות כנודע ונזכר אצלנו בדרושים שלנו רצה הב"ה לתקן העולם ע"י בריאת אלו הדברי' בערב שבת בין השמשות דהיינו בשעת קלקול אדה"ר כמ"ש רז"ל בעשירית סרח בי"א נדון ובא השבת ונעשה לו סנגור כמ"ש מזמור שיר ליום השבת שאדם הראשון אמרו על מה שהשבת נעשה סנגורו ע"ש בילקוט, וגם זה בזכות מרע"ה שכן מזמור שיר ליום השבת ר"ת למש"ה כנזכר בכתבי האר"י זלה"ה ונלע"ד שלכן בסיום התורה כתוב לכל האותות והמופתי' אשר שלחו ה' וכו' שכן ביציאת מצרים נתקנו העשרה מאמרות וכ"ש בנתינת התורה בעשר דברות, ולכל היד החזקה על ידי המטה אשר בידו וכן השמיר שעל ידו פתחו אבני האפוד ובזה נרמזו ג"כ הכתב והמכתב והלוחות ששיברם משה בידו החזקה, ולכל המורא הגדול במה שצוה ופצתה האדמה את פיה וכן פי האתון להכחיש את בלעם שהיה בזכות משה ופי הבאר והמן אשר עשה משה לעיני כל ישראל וכן הקשת שהוא בכלל האותות והמופתים כל אלה היו ג"כ בראשית ברא אלקים בזכות משה שנקרא ראשית וירא ראשית לו וכו', והנה המאמר הראשון בראשית ברא אלקים דבראשית נמי מאמר הוא בדבר ה' שמים נעשו וכו' ובשביל חטא אדה"ר והארץ היתה תהו ובהו אלו מעשיהן של רשעים שמאבדין את העולם כדלעיל בריש פירקין וכנגד זה ברא פי הארץ להעניש לקרח ועדתו שהרשיעו והתריסו נגד מרע"ה ואז צוה משה ואם  בריאה יברא ה' וכו' כי בזה נודעה יד ה' את אויביו. המאמר השני ויאמר אלקים יהי אור ולא זכה העולם להשתמש לאורו בעבור פגם אדה"ר וגנזו לצדיקי' לעתיד לבא וכנגד זה ברא את פי הבאר לתקן את אשר עותו אדה"ר וזה יובן עם מ"ש בזהר פ' תרומה דף קמ"ח ב' ז"ל אר"ש ההוא אור אתגניז לצדיקייא לעלמא דאתי וכו' ולית לך יומא דלא נפיק מיניה לעלמא ומקיים כלא ועליה זן הב"ה עלמא ובכל אתר דלעאן תמן באוריתא בליליא חד חוטא נפיק מההוא אור גניז ואתמשיך על אינון דלעאן ביה דכתיב יומם יצוה ה' חסדו וכו' כי התורה נקרא אור כי נר מצוה ותורה אור, ואית בב"ר פ"ג א"ר סימון ה' פעמים כתוב כאן אור כנגד חמשה חומשי תורה, ובכתבי האר"י שהשותה מבארה של מרים מתרחב לבו להבין טעמי תורה ותלמודו מתקיים בידו, ובספר כלבו איתא ז"ל מצינו בהגדה שבארה של מרים בימה של טבריה וכל מוצאי שבת מחזירין אותו על כל מעינות ועל כל בארות וכל מי שהוא חולה וישתה ממנו מתרפא מכל תחלואיו עכ"ל, ונלע"ד כי הנה כל ששת ימי בראשית שימש האור הראשון ובליל ש"ק לא היה חושך כדכתיב ולילה כיום יאיר אך במוצאי שבת התחיל החשך לשמש וזימן לו הב"ה לאדה"ר שני רעפים והוציא אש מביניהם כנזכר לרז"ל, ולכן כיון שהרגיש אדה"ר שחשך העולם ומהחשך באים כל מיני משחית ומזיקין זימן לו הב"ה בארה של מרים לרפאת כל תחלואיו ודוק, המאמר השלישי יהי רקיע וכתוב בזהר בראשית י"ז א' הכא בפרט רזא לאפרשא בין מיין עלאין לתתאין ברזא דשמאלא כד אתער שמאלא אתער מחלוקת ובההוא מחלוקת אתתקף אשא דרוגזא ונפק מיניה גהינם וכו' והנה בפ' בלק ר"ז א' איתא ז"ל באלין כתרין תתאין אית ימינא ואית שמאלא מסטרא דימינא חמרי ומסטרא דשמאלא אתני ועוד שם ר"ז ב' תנא אר"ש כמה חכים בלעם בחרשוי דהא בשעתא דאשכח עיטא לנפקא מרשותיה דקב"ה אסתכל בחרשוי ולא אשכח בר ההוא אתון וכו' מה עבד קב"ה אקדים למלאכא דרחמי לקיימא לקבליה ויסתיר חרשוי וקסמוי וכו' בגין לסתור חכמתא דיליה ולאסטאה לאתניה מההיא ארחא וכו' הרי שבראות הב"ה דסטרא דשמאלא אתתקפת ובזה סבר בלעם לברך את ישראל מסטרא דאתניה סטרא דשמאלא, ברא ה' את פי האתון כמ"ש שם בזהר בלק דף ר"א ב' לחכניע כח סטרא דשמאלא ולהכחיש לבלעם למען לא יעלה בידו להזיק לישראל והקדים מלאך של רחמים לשטן לו לבלעם ולהיות סניגורן של ישראל, המאמר הרביעי יקוו המים ואיתא בב"ר פ' ה' מתחלת בריתו של עולם לא היה קלוסו של הב"ה עולה אלא מן המים וכו' עמד דור חמבול ומרד בו עמד דור אנוש ומרד בו אמר הב"ה יפנו אלו ויבאו המים במקומן הרי שבחטא הדורות חזרו מי המבול למקומן ולעומת זה ברא הקשת לאות שלא יבא עוד מבול וגם זה ע"י משה שנרמז‬ בפ' בשגם הוא בשר בשגם גי' משה שהוא הגין על נח ובניו ועל העולם שלא יחזור לתהו ובהו וכן בכל דור ודור כשחוטאין הרי הקשת להגין שלא יהיו עוד המים למבול לשחת כל בשר וזה היה בזכות התורה שקבל משה מסיני וכמ"ש בזהר משפטים צ"ט א' ויבא משה בתוך הענן דא הוא דכתיב את קשתי נתתי בענן תנינן דההוא קשת אשלחת לבושוי ויהיב לון למשה ובההוא לבושא סליק משה לטורא וכו' המאמר‬ החמישי תדשא ‬הארץ דשא עשב מזריע זרע עץ פרי עושה פרי ואז"ל שזהו עץ הדעת‬ שטעם עצו ופריו שוה ולכן נלע"ד שאחרי כן צוה הב"ה הנה נתתי לכם את כל עשב וכו' ואת כל עץ אשר בו פרי עץ זורע זרע לכם יהיה לאכלה ולכל חית הארץ וכו'‬ שכאן הזהירם שלא יאכלו עץ פרי עושה פרי דהיינו עץ הדעת רק מכל העץ אשר‬ בו פרי עץ ולא מן העץ ‬שנאכל בפריו חי היא אזהרה גם לכל הבריות ולכן נענשו‬ אע"פ שלא נמצא שהוזהרו כי באמרו ולכל חית הארץ נכללו גם הם בצווי, הנה כי כן לתקן זה נגזר בין השמשות על המן שיבא בזמנו שהוא לחם אבירים, שמלאכי‬ השרת אוכלים אותו ולא ניתנה תורה אלא לאוכלי המן לתקן עון עץ ‬הדעת ע"י התורה שעץ חיים היא למחזיקים בה, המאמר הששי יהי מאורות וכו' והיו לאותות ולמועדים וכו' ואז קטרגה הלבנה וצוה לכי ומעטי את עצמך שמזה נולדו כמה דעות בעולם‬ וכל הגליות באו בעבור זה כנודע ולתקן זה ברא את המטה שהיה ביד משה שכתוב בו ואת המטה הזה תקח בידך אשר תעשה בו ‬את האותות להוציא ישראל ממצרים‬ שאז העמיד משה החמה והלבנה כדרך שעשה יהושע וקידש שמו יתברך ברבים המאמר השביעי ישרצו המים שרץ נפש חיה ושם נולדו כמה דברים המזיקים כשרץ המים ודומיהם, וכנגד זה ברא השמיר לפקח בו את אבני האפוד והחשן ונמסר‬ לשרו של ים כנז' בגיטין פ"ה ע"ש, המאמר השמיני תוצא הארץ נפש חיה למינה‬ בהמה ורמש וכו' ואין חיה רעה שולטת באדם אלא א"כ נדמה לו כבהמה וכנגד זה‬ ברא הכתב דהיינו צורת האותיות שכשאדם זוכר ועוסק בתורה ומצות אותיות התורה‬ נחקקות ונרשמות על מצחו כנודע ואז נצול מבהמה וחיה רעה, המאמר התשיעי‬ נעשה אדם שתכף שנברא ועמד על רגליו חטא וקלקל כל הבריאה וכנגד זה והמכתב‬ שבו נכתבה התורה שבה היה מסתכל וברא את העולם לפי שהתורה היא תקון‬ לבריאה, המאמר העשירי הנה נתתי לכם את כל עשב וכו' שהוא מזון הגוף ובשביל החטא ונתקללה האדמה ואמר בעצבון תאכלנה וכנגד זה ברא הלוחות שבם היה נתקן כל המציאות כי לא על הלחם לבדו יחיה האדם כי על כל מוצא פי ה' וכו'‬ ובזה מיושב סדר המשנה שאינו כפי סדר זמנים של העשרה דברים כי הקשת והמן‬ והמטה והכתב וכו' קדמו לפי הארץ וכו' אלא שהם מכוונים למול עשרה מאמרות‬ גם את זה לעומת זה לתקן את אשר נתעוות כי זה דרכו ית' להקדים רפואה למכה‬ והטוב בעיניו יעשה, וזוהי כוונת הי"א כי להיות שחטא אדה"ר גרם להיות מזיקין בעולם לענוש את החוטאים לכן מאז נברא ג"כ קבורתו של משה, שיובן עם מ"ש בפר"א פ' מ"ה ז"ל מה עשה משה חפר בארץ כבית דירה גדולה בנחלת בני גד וטמן חרון אף בארץ כאדם שהוא חבוש בבית האסורים ובכל זמן שהיו ישראל חוטאין‬ הוא עולה ופוער את פיו לנשוך ברוחו ולהשחית את ישראל ומשה מזכיר עליו את‬ השם ומורידו למטה לארץ וכשמת משה מה עשה הב"ה נתן את קברו כנגדו וכל זמן‬ שישראל חוטאין והוא פוער את פיו לנשוך ברוחו ולהשמיד את ישראל והוא רואה קברו של משה כנגדו הוא מתפאר וחוזר לאחוריו שנאמר ויקבור אותו בגי מול בית פעור עכ"ל הרי שתיקן על בריאת המזיקין בקבורתו של משה ולפי שזהו בית פעור לבד תיקן ג"כ בכלל לכל המזיקין באילו של אברהם אבינו שאמרו עליו במדרש‬ ב"ר פ' נ"ז והנה איל אחר לפי שהיה אברהם אבינו רואה את האיל ניתוש מחורש זה ונאחז בחורש אחר א"ל הב"ה כך עתידי' בניך להסתבך במלכיות מבבל למדי וממדי ליון ומיון לאדום וסופן להיגאל בקרניו של איל וכו' ועוד שם אמר לפניו רבש"ע בשעה‬ שאמרת לי קח נא את בנך היה לי להשיב אתמול אמרת לי כי ביצחק יקרא לך זרע ועכשיו אתה אומר לי קח נא את בנך ולא עשיתי כן אלא כבשתי רחמי לעשות רצונך יהי רצון מלפניך בשעה שיהיו בניו של יצחק באים לידי עבירות תהיה נזכר להם העבודה‬ הזאת ותמלא עליהם רחמים ע"כ, וי"א אף צבת בצבת עשויה ובפ' מקום שנהגו אמרו רבנן לרבי יהודה אפשר יעשנה בדפוס ויקבענה כיון בזה יובן אריכות לשונו אף צבת בצבת עשויה דהיה לומר בקצור וי"א אף הצבת אלא כוונתו לומר כי דרך‬ העולם הוא לעשות הצבת בצבת אחרת וא"כ ראשונה מאן עבדה וכן דייק לשון‬ המאמר ר' יהודה אומר אף הצבת הוא היה אומר צבתא בצבתא מתעבדא וצבתא‬ קמייתא מאן עבדה, כלומר אע"ג דאפשר דיעשנה בדפוס עכ"ז דרכו של עולם הוא‬ שהצבת בצבת עשויה כי לקובעה בדפוס אפשר שלא תעלה בכיוון היטב  ולכן ‬אף‬ צבת בצבת עשויה ודוק, ואפשר לדרכנו שכונת רבי יהודה היא כי הנה מאז ברא‬ משחית לחבל שהברזל נברא לקצר ימיו של אדם כיון שנגזר עליו מיתה בעבור חטא אדה"ר וגלוי וידוע לפני הב"ה שהברזל ממית בכל שהוא כמ"ש רש"י ז"ל בפ' מסעי‬ ועכ"ז גם בזה הכין הב"ה כלי ברזל ליתן חיות לאדם כמ"ש רש"י ז"ל בפרשת בראשית‬ זה ינחמנו ינח ממנו את עצבון ידינו עד שלא בא נח ‬לא היה להם כלי מחרישה והוא הכין להם וכו' וכן בכלי ברזל ניתן חיות לאדם לקצץ בהרתו ולחתוך ערלתו וכמה‬ מיני רפואות נעשות בכלי ברזל, ז"ש ‬אף צבת בצבת עשויה. כי כשם שהצבת של‬ ברזל עושה כלי משחית לחבל, כך יש צבת לתקן, גם את זה לעומת זה.

^ משנה ט.
@ שבעה דברים בגולם ושבעה בחכם. חכם אינו מדבר בפני מי שהוא גדול ממנו בחכמה ובמנין, ואינו נכנס לתוך דברי חבירו ואינו נבהל להשיב, שואל כענין ומשיב כהלכה, ואומר על ראשון ראשון ועל אחרון אחרון, ועל מה שלא שמע אומר לא שמעתי ומודה על האמת. וחלופיהם בגולם.
תחילת דברי פיהו שבעה דברים בגולם הוא יתור נפיש, וכן באחרית סיים וחלופיהם בגולם, דהיה לו לומר בדרך קצרה שבעה דברים בחכם וחלופיהם בגולם ובזה לא היה צריך לחזור ולומר באחרונה וחלופיהם בגולם, אמנם האמת כן הוא כי בגולם הם ז'‬ דברים דהיינו דבורים כי בכל השבעה הגולם מדבר לא כן החכם כי ג' הראשונים אדרבא הוא שותק אינו מדבר בפני מי שגדול ממנו ואינו נכנס וכו' ולכן הוצרך התנא לומר שבעה דברים בגולם שהוא מדבר בכלן אע"פ שהשתיקה יפה, אך בחכם לא אמר ושבעה דברים בחכם לפי שיש מהן שהם שתיקות לא דבורים ולכן אמר סתם ושבעה בחכם, ולפי שחביבים עליו דברי החכם בכל ענין פתח בהם כי מהם נלמוד וחלופיהם בגולם וזה הגולם הוא גדול מבור ומעם הארץ כמ"ש הרמב"ם ז"ל כי הנה הוא יודע איזה דבר ואינו ריק מכל רק שאינו יודע לסדר דבריו ולכן קראו גולם שהוא דבר שאינו שלם כמו גולמי כלים כדפירשו המפרשים, והתחיל ואמר חכם אינו מדבר בפני מי שהוא גדול ממנו בחכמה ובמנין יש כאן מקום דקדוק שהיה‬ יכול לומר בפני גדול ממנו מאי מי שהוא שהכל מיותר, אמנם בפ"א דסנהדרין ר' יהושע בן קרחא אומר מנין לתלמיד שיושב בפני רבו וראה זכות לעני וחובה לעשיר‬ מנין שלא ישתוק שנאמר לא תגורו מפני איש וא"ר חנין לא תכניס דבריך מפני איש ע"כ‬, ונקט עני ועשיר אע"פ שבכל אדם ג"כ הדין כן, לפי שכתוב כקטון כגדול תשמעון לא תגורו מפני איש לכן פי' ריב"ק דמיירי בעני ועשיר ופי' רש"י ז"ל שיושב לפני רבו‬ ובא דין לפני רבו ולא לפניו וראה התלמיד זכות לעני וחובה לעשיר ורבו טועה בדין מנין שלא יחלוק כבוד לרבו וישתוק וכו' הוכרח לפרש כן שודאי אם בא דין לפניו אצ"ל שלא ישתוק דלאו כל כמיניה אלא ודאי שזה מדבר בזמן שבא דין לפני רבו וטועה בדין דהתלמיד חייב לומר האמת, ובזה מובן מ"ש התנא חכם אינו מדבר בפני מי שהוא גדול ממנו בחכמה ובמנין דאמרו אינו מדבר ולא אמר לא ידבר משמע שהחכם מעצמו נוהג מנהג דרך ארץ שאינו מדבר וזהו דוקא לפני מי שהוא גדול ר"ל באותו מעמד שהוא מכיר היותו גדול ממנו בחכמה ובמנין, אבל אם מכיר בו שטועה ואז אינו גדול ממנו אינו רשאי לשתוק רק חייב לדבר ולכן לא צוה בצווי גמור‬ חכם לא ידבר בפני מי שהוא וכו' כי לפעמים חייב לדבר וזה בשעה שאינו גדול‬ ממנו שהוא טועה בדין ומסתמא כשהוא גדול ממנו בחכמה שהוא רבו הוא גדול‬

^ משנה י.
@ שבעה מיני פרעניות באין לעולם על שבעה גופי עבירה. מקצתן מעשרין ומקצתן אינן מעשרין, רעב של בצורת באה, מקצתן רעבים ומקצתן שבעים. גמרו שלא לעשר, רעב של מהומה ושל בצורת באה. ושלא ליטול את החלה רעב של כליה באה.
כתוב ביחזקאל י"ד בן אדם ארץ כי תחטא לי למעול מעל ונטיתי ידי עליה ושברתי לה מטה לחפ וכו' לו חיה רעה וכו' או דבר אשלח וכו', ואח"כ כתוב כי כה אמר אדנ' אלקים אף כי ארבעת שפטי הרעים חרב ורעב וחיה רעה ודבר שילחתי אל ירושלם וכו' דקשה למה לא שמר הסדר הראשון שתחלה הזכיר רעב וחיה רעה וחרב ודבר ואח"כ הקדים חרב לכלם אמנם יובן עם מ"ש בשוחר טוב מזמור ו' אמרו ישראל לפני הב"ה רבש"ע אל באפך תוכיחני ואל בחמתך תיסרני א"ל א"כ למה לי אף וחימה א"ל יש לך למי לשלוח שפוך חמתך על הגוים ואף הקב"ה מקבל מהם ואומר ועשיתי באף וחימה נקם את הגוים אבל בישראל מה כתיב לא אעשה הרון אפי והמ' הזה בארוכה פירשנו אותו בדרושים שלנו, אך עתה נסתפק בפשוטו שז"ש תחלה ארץ כי תחטא לי למעול מעל דהיינו ארץ של האומות ולכן כתב ארץ סתם משום דלא איירי בא"י, ושם רודה אותה באף וחימה שלכן אמר והשלחתי בה רעב מההפעיל דחיינו ע"י אף וחימה רעב של מהומה ושל כליה שלכן כתוב ושברתי לה מטה לחם דחיינו רעב של בצרת ואח"כ והשלחתי בה רעב דהיינו רעב של מהומה ואח"כ רעב של כליה והכרתי ממנה אדם ובהמה, וא"כ שולח עליה תחלה פורענות גדול שהוא הרעב שקשה מחרב טובים היו חללי' חרב מחללי רעב, ואח"כ חיה רעה כדי לקייםוהיתה שממה מבלי עובר, ואח"כ או חרב אביא וכו' ואח"כ הדבר מבלי שמור סדר הדברים להתחיל מהקל הקל, אך בירושלם כתוב לא אעשה חרון אפי ולכן כתוב אף כי ארבעת שפטי' הרעי' כלומר אפי' שאני מביא עליה ארבעת שפטים הרעים אביא אותם כסדר הקל הקל תחלה ולכן אמר חרב ורעב וחיה רעה ודבר שלחתי אל ירושלם לא אמר כאן השלחתי כדלעיל רק שילחתי כדי לקיים אל באפך תוכיחני וכו' כי אף על פי שאין רע יורד מלמעלה וצריך שיבוא הרע ע"י משחית לא יהיה באף ובחימה, כי בזה והנה נותרה בה פליטה כי בירושלם אשלח תחלה החרב שהוא פורענות הקל מכלם כי טובים היו חללי חרב וכו' ואם לא ישמעו יביא עליהם רעב שהוא יותר חמור ואח"כ חיה רעה שהיא מכה מהלכת כדתנן בפ"ג דתעניות ואח"כ הדבר שהיא קשה מכלן, ובמשנתנו נקט להו כסדר הזה לפי שכתוב תחלת הכל והפקדתי עליכם בהלה את השחפת ואת הקדחת מכלות עינים ומדיבות נפש וזרעתם לריק זרעכם ואכלוהו אויביכם ובפ' במה מדליקין ר' אלעזר בר יהודה אומר בעון חלה אין ברכה במכונס ומארה משתלחת בשערים וזורעין זרעין ואחרים אוכלים שנאמר אף אני אעשה זאת לכם והפקדתי עליכם בהלה וכו' אל תקרי בהלה אלא בחלה, וקשה דהכתוב אומר את השחפת ואת הקדחת והמ' לא הזכיר זה כלל אף שהביא כל הכתוב שכן אמר בעון חלה אין ברכה במכונס ועוד למה דרש אל תקרי, אמנם ק"ל לר"א דוהפקדתי עליכם בהלה הוא מיותר דכך היה לו לומר אף אני אעשה זאת לכם ושלחתי עליכם את השחפת וכו' ולכן פירש א"ת בהלה שאין במשמעו כלום אלא בחלה כי אותיות אחה"ע מתחלפות ומאי והפקדתי ז"ש את השחפת ואת הקדחת שהם חוליים רעים עקרבא וזבורא והחולאים נשלחי' לזמן כמ"ש וחוליים רעים ונאמנים ופירשו נאמנים לשולחיהם ז"ש והפקדתי עד זמן שנגזר עליהם, והוא מ"ש אין ברכה במכונס ופרש"י באוצרות יין ושמן, וזה כי כשאין ברכה במאכל ומשתה אז הוא מזיק לבריות וגורם חולאי' רעים א"נ כי מפני הרעב באים עליהם חולאים רעים את השחפת ואת הקדחת וזרעתם לריק זרעכם ואכלוהו אויביכם ואח"כ שם בפ' ב"מ אומר בעון ביטול תרומות ומעשרות שמים נעצרים מלהוריד טל ומטר והיוקר הווה וכו', ואח"כ בעון גזל הגובאי עולה והרעב הווה ובני אדם אוכלים בשר בניהם ובנותיהם וכו' הרי ג' מיני רעב והם הג' שנזכרים במשנתנו וכן הם כתובים שם בפ' בחקותי שאחר שכתובים הנזכאים לעיל עוד כתוב ושברתי את גאון עוזכם ונתתי את שמיכם כברזל וכו' ולא תתן ארצכם את יבולה וכו', ואח"כ ואכלתם בשר בניכם וכו', אלא שבמשנה נקט  סדר אחר שמתחיל בקל הקל תחלה מקצתן מעשרין ומקצתן אינן מעשרין רעב של בצורת באה וכו' שהוא מ"ש אין ברכה במכונס ומארה משתלחת בשערים ואח"כ גמרו שלא לעשר רעב של מהומה ושל בצורת באה כמ"ש הר"ב שמפני הגייסות אין יכולין לאסוף התבואה, ושלא ליטול את החלה רעב של כליה באה שאוכלין בשר בניהם ובנותיהם הרי אלה ג' מיני רעב שהוזכרו בכתובים ואע"פ שהמ' הקדים בעון חלה התנא שמר סדר אחר להזכיר העבירות מן הקל אל החמור וכפי שנסדרו בכתובים.

^ משנה יא.
@ דבר בא לעולם על מיתות האמורות בתורה שלא נמסרו לבית דין, ועל פירות שביעית.
הרי זו פורענות רביעי כנגד עון רביעי, אמנם צריך להבין מה שייך אכילת פירות שביעית למיתות שלא נמסרו לבית דין, ועוד צריך להבין מה המה אלו המיתות שלא נמסרו לבית דין, דאילו כמו שכתב הר"ב שלא עשו בהם דין תורה, מאי שלא נמסרו לב"ד, ועוד אם כפירוש רש"י שאין בית דין דנין אותם בזמן שמתחייב אחת מד' מיתות ב"ד, כדאמרינן אע"פ שד' מיתות בטלו דין ד' מיתות לא בטלו עכ"ל, קשה יותר שכיון שדין ד' מיתות לא בטלו וכמו דאיתא התם פ"א דסוטה מי שנתחייב סקילה או נופל מן הגג וכו' למה אמר דבר בא לעולם, שהרי כבר משפטם חרוץ מה הוא דין ד' מיתות ובכלם לא נזכר הדבר, לכן נלע"ד שיפה דברו המפרשים כגון חייבי כריתות או מיתה בידי שמים כמ"ש בעל תוספות יום טוב, כי אלה לא נמסרו לבית דין ואין בהם דין ד' מיתות רק מתים בדבר שהוא כמו כרת או מיתה בידי שמים, וכן העושה סחורה בפירות שביעית כי מי יודע אם הם פירות שביעית אם לאו הב"ה היודע מצפוני בני אדם ולכן מביא הדבר שמתים שלא בזמנם על שלא ביערום בזמן שצותה תורה, והרי אלו דומים זה לזה ולכן נחשבים לאחד.

^ משנה יב.
@ חרב באה לעולם על ענוי הדין ועל עוות הדין ועל המורים בתורה שלא כהלכה.
הנה בפרשת בחקותי אחר שאמר והבאתי עליכם חרב וכו', אמר ושלחתי דבר בתוככם ונתתם ביד אויב בשברי לכם מטה לחם וכו' הנה כי עיקר הפורענות הוא החרב אך לפי שונאספתם אל עריכם מפני האויב ושלחתי דבר בתוככם ואין מלינין את המת בירושלים, וכמשיאין אותו לקוברו ניתנין ביד אויב, כן פירש רש"י ז"ל ובשביל זה הקדים התנא דבר בא לעולם ואח"כ חרב בא לעולם, כי האי דאתיא מדרשא חביבא ליה, כמ"ש בהרבה מקומות ולכן הקדים הדבר ואח"כ החרב, וזה בא על עינוי הדין שלא לדון במדת הדין רק מענין את הדין, וכן על עוות הדין שמטים משפט ואינם דנין דין אמת לאמתו, וכן על המורים בתורה שלא כהלכה, שזהו מעין עוות הדין והם הכל אחד, וכן בפרק במה מדליקין ערבינהו אהדדי שכן אמרו שם בעון ענוי הדין ועוות הדין וקלקול הדין דהיינו המורים בתורה שלא כהלכה שלא ידעו ולא יבינו והיכן הדין נוטה ולכן מקלקלין אותו, ועוד שם וביטול תורה שגם זה ענין המורים בתורה שלא כהלכה שלא למדו היטב, חרב וביזה רבה ודבר ובצורת בא, הרי שהביא שניהם חרב ודבר לפי שגם בתורה כתובים יחד והם פורענות חמישי ועבירה חמישית.

^ משנה יג.
@ חיה רעה באה לעולם על שבועת שוא ועל חלול השם.
שש הנה פורעניות ושש מיני עבירה, כי כתוב ולא תשבעו בשמי לשקר וחללת את שם אלקיך אני ה', הרי ששבועת שוא וחלול ה' הכל א', כי אין לך חלול ה' גדול מזה לישא את שמו לשוא, וכן איתא (שבת דף לג, ע"א) בפרק במה מדליקין בעון שבועת שוא שבועת שקר וחלול ה' וחלול שבת חיה רעה רבה ובהמה כלה ובני אדם מתמעטין וכו' וידוע ששבועת שקר ג"כ מקרי שבועת שוא כדברי חז"ל, וחלול שבת הרי הוא בכלל חלול ה' כי ה' צוה על השבת ויברך אלקים את יום השביעי ויקדש אותו, אך קשה מ"ש שם בפרק במה מדליקין שנאמר ואם באלה לא תוסרו לי אל תקרי באלה אלא באלה, וכתיב והשלחתי בכם את חית השדה וכו', שהרי כתוב ואם תלכו עמי קרי ולא תאבו לשמוע לי וכו' והשלחתי בכם את חית השדה וכו', ואח"כ כתיב ואם באלה לא תוסרו לי וכו' והבאתי עליכם חרב וכו' הרי שבחיה רעה לא כתיב באלה, ואיך מביא ראיה מואם באלה על והשלחתי בכם את חית השדה שכתב תחלה, אמנם דייקו רז"ל בכתוב כפל ענין במלות שונות ואם באלה לא תוסרו לי והלכתם עמי קרי ולעיל לא כתיב אלא ואם תלכו עמי קרי לכן דרשו שואם באלה שייך למעלה ור"ל ואם באלה דהיינו אותיות באלה, שבשביל עון שבועת שוא והשלחתי בכם את חית השדה ואתם ראיתם ולא לקחתם מוסר רק תוסיפו על חטאתכם פשע לומר מקרה הוא היה לנו וזהו והלכתם עמי קרי, אז והלכתי אף אני עמכם בקרי וכו' הרי שחיה רעה באה בשביל שבועת שוא ושקר וחלול ה' וזהו לא תוסרו לי לקדש שמי ואתם מחללים אותו, ובזה הכתובים באים על נכון ודוק.
^ משנה יד.
@ גלות בא לעולם על עובדי ע"א ועל גלוי עריות ועל שפיכות דמים ועל שמיטת הארץ.
הרי זה פורענות שביעי על עבירה שביעית, אך יש לדקדק למה שינה לשונו שכשם שהתחיל על עובדי ע"א כך היה לו לומר ועל מגלי עריות ועל שופכי דמים או יאמר על ע"א ועל ג"ע וכו', ועוד קשה שהרי כבר אמר ועל פירות שביעית, ואיך יכלול על שמיטת הארץ עם ע"א ג"ע וש"ד שהם עבירות חמורות שבתורה, שלכן הם נחשבים לא' לפי שבשלשתם יהרג ואל יעבור, אמנם הכל יובן עם מ"ש בפתיחתא דאיכה רבתי מצינו שויתר הב"ה על ע"א ועל ג"ע ועל ש"ד ולא ויתר על מאסה של תורה שנאמר על מה אבדה הארץ על ע"א ועל ג"ע ועל ש"ד אין כתיב כאן אלא על עזבם את תורתי עכ"ל, וכבר הארכנו בדרושים שלנו שעיקר כונת מצות השמיטה היתה כדי שיהי להם פנאי לעסוק בתורה, ואיתא בסנהדרין פ"ז אמר רק יהודה אמר רב יודעים היו ישראל בע"א שאין בה ממש ולא עברוה אלא להתיר להם עריות בפרהסיא, לכן אמר התנא גלות בא לעולם על עובדי ע"א ולכן לא אמר על ע"א כי זאת לא היתה בישראל רק על עובדי ע"א שכונתם היתה להתיר להם עריות ולכן היו עובדי ע"א אבל לא היו מאמינים בה, ועל ג"ע ועל ש"ד כי אף על פי שנחשבים כלם לא' עכ"ז כל א' מהם נמנה לעצמו, כדי לחייבם גלות ואם על אלה לא פקד ה', כיון שעברו על שמיטת הארץ שחורשים וזורעים בשביעית ולא היו פנויים לעסוק בתורה שזהו מאסה של תורה שהיו מואסים בה ולא נתנו לבם בה אז נתחייבו גלות על כלם כי בכל עת שהיו עוסקים בתורה היה תולה על שאר עבירות, אך כשמאסו בתורה נזכרו כלם ונתחייבו גלות, ובזה נבין מדרש ז"ל בנדרים פרק י"א אמר רב יהודה אמר רב מ"ד מי האיש החכם ויבן את זאת, דבר זה נשאל לחכמים ולנביאים ולמלאכי השרת ולא פירשוהו עד שפירשו הב"ה בעצמו שנאמר ויאמר ה' על עזבם את תורתי ע"כ, וכבר תמהו המפרשים על מדרש זה, כי מה זו שאלה שלא ידעו לפרש עד שפירשו הב"ה בעצמו, והנלע"ד הוא במ"ש בזהר חדש בראשית דף י"ג א' ויקרא אלקים לאור יום א"ר זה יום קץ הגאולה שנאמר הנה יום בא לה' זה יום הקץ, ר' יוסי בר חלפתא הוה יתיב קמיה דר' יצחק א"ל מידי שמיע ליה למר על מה אתארך יומא דמשיחא מן גלותא דא, א"ל לא אתארך אלא על ביטול אוריתא שנאמר ויאמר ה' על עזבם את תורתי, אמר הב"ה בגליות הראשונות בזכות אברהם יצחק ויעקב, עכשיו הם חטאו בתורה שנתתי למשה ונקראת על שמו שנאמר זכרו תורת משה, כד יתובון ויתעסקון בתורתי בזכות משה אני גואלם וכו', ולכאורה קשה דהאי קרא כתיב בירמיה ח' שהיה בבית ראשון וגלות האחרון היה בחורבן בית שני, אך במה שפירשנו באלון בכות שלנו בהקדמת הספר כי אחרי ששרף יהויקים המגילה הראה הב"ה לירמיהו חורבן שני וכמו שפירשנו בזה כל אותם הפסוקים הנה קול שועת בת עמי מארץ מרחקים וכו' יע"ש גם זה הפסוק מדבר בחרבן שני ועל זה אמר הנביא מי האיש החכם ויבן את זאת וכו' כי הלא ידענו  מה שאמרו בפ' חלק כי יום נקם בלבי, א"ר יוחנן ללבי גליתי ולאיברי לא גליתי, רשב"ל אומר ללבי גליתי ולמלאכי השרת לא גליתי, וזה כי הצדיקים הם אבריו לפי שנשמתם חלק אלוק ממעל וגדולים צדיקים יותר ממלאכי השרת ולכן אמר כי יום נקם בלבי, שאפילו לצדיקים שהם קרובים אצלו יתברך לא גילה יום הקץ האחרון, ורשב"ל ס"ל דאין זה אלא למה"ש שאע"פ שהם בשמים לא גילה סודו להם, ולכן כששאל על מה אבדה הארץ לא ידע שום א' מהם להשיב לפי שלא נגלה להם עד שפירשו הב"ה בעצמו שהוא היודע יום הגאולה ידע על מה היה הגלות הזה כל כך ארוך ולא נתגלה קצו לפי שהוא על ביטול תורה, וכשם שהתורה אין אדם מגיע לאחריתה כי ארועה מארץ מדה, וכתיב לכל תכלה ראיתי קץ רחבה מצותך מאד, לפיכך לא פירשו אלא הקדוש ברוך הוא בעצמו, ולכן כתוב בסוף מלאכי זכרו תורת משה עבדי וכו', ואח"כ הנה אנכי שולח לכם את אליה הנביא, יהי רצון שיהיה במהרה בימינו אמן.

^ משנה טו.
@ בארבעה פרקים הדבר מתרבה. ברביעית, ובשביעית, ובמוצאי שביעית, ובמוצאי החג שבכל שנה ושנה. ברביעית, מפני מעשר עני שבשלישית. בשביעית, מפני מעשר עני שבששית. ובמוצאי שביעית מפני פירות שביעית. ובמוצאי החג שבכל שנה ושנה מפני גזל מתנות עניים.
לא דכר שמיה דמעשר עני לעיל כשאמר מקצתן מעשרין וכו', גמרו שלא לעשר, דשם דבר על סתם מעשרות דהיינו תרומה ומעשר ראשון ושני ותרומת מעשר הנוהגים בכל שנה ושנה ולכן פורענותם הוא הרעב, אך מעשר עני שאניו נוהג אלא בשלישית ובששית לא נזכר שם, וזה כי כבר כתוב הביאו את כל המעשר אל בית האוצר וכו' ובחנוני נא בזאת אם לא אפתח לכם את ארובות השמים וכו' ודרשו על זה בפרק ב"מ בעון ביטול תרומות ומעשרות שמים נעצרים מלהוריד טל ומטר וכו' ואם נותנין מתברכין שנאמר הביאו את כל המעשר וכו' ומן המ' ההוא נראה שמדבר בתרומות ומעשרות הנוהגות תמיד מידי שנה בשנה אך מעשר עני לא דכר שמיה, ולכן התנא איחרו וכתבו כאן נאמר בד' פרקים הדבר מתרבה, כי כבר ביארנו לעיל דבר בא לעולם וכו' ועל פירות שביעית והוא על מכת הדבר הבאה מחדש, אך בזאת אמר הדבר מתרבה כלומר אם כבר התחילה מכת הדבר בד' פרקים אלה בעון מ"ע ודאב יפרה הדבר מתרחב בין בכמות בין באיכות, שאם במשל נגזר יהיה דבר ב"מ לג' חדשים בעון מ"ע מתרבה יותר וגם המות בעצמו מתרבה מן ההוה, והוא מדה כנגד מדה שכיון דלא חס על חיי העני ליתן לו מעשר עני אף על חייו לא חס הקב"ה והדבר מתרבה ברביעית ובשביעית על שלא נתנו מעשר עני בשנים הקודמים ובמוצאי שביעית מפני פירוש שביעית ואע"פ שכבר אמר דבר בא לעולם וכו' ועל פירות שביעית יום אירע שהיה דבר ב"מ בשביעית מפני מעשר עני שבששית הנה הוא נמשך והולך ומתרבה מפני פירות שביעית ולכן שינה לשונו שבראשונים אמר ברביעית וכאן לא אמר ובשמינית רק אמר ובמוצאי שביעית כלומר שנמשך ומתרבה יותר במוצאי שביעית מפני פירות שביעית א"נ כי ברביעית ובשביעית אפשר שיבא באמצע השנה ובסופה אך בשמינית בא תכף במוצאי שביעית כדי שיראו שזה נמשך מפני פירות שביעית שהדבר בא מעצמו, כשכבר יש דבר שהוא מתרבה מיד בצאת השנה של שביעית ונכנס לשמינית, וכן במוצאי החג שבכל שנה ושנה שהוא חג האסיף אם לא נתנו לקט שכחה ופיאה לעניים וכתנן בפ"ה דפיאה מי שאנו מניח את העניים ללקוט וכו' הרי זה גוזל את העניים והיא מדה כנגד מדה, הוא הסיג גבול העניים אף לחייו יסיגו להכותו בדבר ב"מ, ה' יאריך ימינו בטוב ושנותינו בנעימים.

^ משנה טז.
@ ארבע מדות באדם. האומר שלי שלי ושלך שלך, זו מדה בינונית. ויש אומרים זו מדת סדום. שלי שלך ושלך שלי, עם הארץ. שלי שלך ושלך שלך, חסיד. שלי שלי ושלך שלי, רשע.
אמת נכון הדבר שיאמר ד' מדות באנשים כי רבים המה ולמה אמר באדם, עוד יקשה שאמר זו מדה בנונית וי"א זו מדת סדום שרב ההפרש ביניהם, ואיך יתכן שילכו מן הקצה אל הקצה, עוד יקשה לקרוא עם הארץ לאומר שלי שלך ושלך שלי דנראה זו מדה טובה ליהנות ולההנות אחרים, וכן יקשה לקרוא חסיד למי שאומר שלי שלך שהרי אין לאדם לבזבז ממונו, והם אמרו המבזבז אל יבזבז יותר מחומש, וכן ברשע פשיטא דהרי זה גוזל אחרים ומה השמיענו בזאת, לכן נבאר תחלה מאמרם ז"ל בברכות פ"א אמר אביי ואיתימא ר' יצחק הרוצה ליהנות יהנה כאלישע ושאינו רוצה ליהנות אל יהנה כשמואל הרמתי שנאמר ותשובתו הרמתה כי שם ביתו וא"ר יוחנן שכל מקום שהולך שם ביתו עמו ע"כ ופרש"י ז"ל הרוצה ליהנות משל אחרים יהנה ואין איסור בדבר כמו שמצינו באלישע שנהנה והרוצה שלא ליהנות משל אחרים אל יהנה ואין בדבר לא משום גסות הרוח ולא משום שנאה כמו שמצינו בשמואל הרמתי שלא רצה ליהנות עכ"ל הוכרח לפרש כן משום דקשה שהיה לו לומר סתם הרוצה ליהנות יהנה ושלא ליהנות אל יהנה, מאי כאלישע וכשמואל הרמתי, לכן פירש כמו שמצינו וכו' והעיקר חסר מן הספר כי אמרו יהנה כאלישע אין במשמע כמו שמצינו באלישע וכן אל יהנה וכו' ולכן נלע"ד שהכונה הרוצה ליהנות יהנה כאלישע שנהנה מן השונמית לפי שהכיר בה שהיתה צדקת וכוונתה לשמים לא לשום פנייה, כמו שנראה מן הכתובים כששאל לה היש לדבר לך אל המלך וכו' השיבה בתוך עמי אנכי יושבת ואיני רוצה להפרע ממה שאני עשיתי לך, אבל לא רצה אלישע ליהנות מנעמן לפי דבריהם ז"ל שדמי ע"א מעורבים בו, ועוד יאמר כאלישע לפי שכתב הרמב"ם בפ"ד מהלכות תשובה שהאוכל מסעודה שאינה מספקת לבעליה אבק גזל הוא, שלכן לא היה ר' פינחס בן יאיר רוצה ליהנות משל אחרים כמ"ש ישראל קדושים הם יש רוצה ואין לו, ואלישע נהנה מהשונמית שהיתה עשירה כמ"ש ושם אשה גדולה וכו' ופי' הרד"ק ז"ל חשובה בעלת נכסים, ושאינו רוצה אל יהנה כשמואל הרמתי שהיה עשיר ויכול לחיות משלו שנאמר ותשובתו הרמתה כי שם ביתו ושם שפט את ישראל הביא ראיה מהכתוב הזה שהוא מיותר שכבר אמר למעלה ושפט את ישראל, אך בא ללמדנו כי שם ביתו בכל מקום שהלך כדי שלא ליהנות משום אדם לפי ששפט את ישראל שלא יאמרו שלוקח שוחד להטות משפט, ולכן איתא בטי"ד סי' רנ"ה וכל מי שצריך ליטול ואינו יכול לחיות אלא א"כ יטול כגון זקן או חולה ובעל יסורין ומגיס דעתו ואינו נוטל הרי זה שופך דמים ע"כ ז"ש אל יהנה כשמואל הרמתי שהיה עשיר ויכול לחיות משלו, אך אם אינו יכול לחיות בלי שיהנה מאחרים אין לו לצמצם, וז"ש התנא ארבע מדות באדם כי אע"פ שנברא אדם יחידי עכ"ז הוא מדיני בטבע וצריך שיהנה אחרים משלו וגם הוא יהנה מאחרים, ולכן האומר שלי שלי ושלך שלך זו מדה בינונית כי כיון שיש לו במה להתפרנס משלו וכונתו טובה שלא ליהנות מאחרים כשמואל הרמתי אז טוב לו, אמנם לפי שאפשר שכונתו רעה שלא יהנו משלו ואע"פ שנהנה משלו לעולם כונתו שלא לההנות לאחרים זו מדה רעה ולפיכך זו מדה בינונית שהוא שקול אם טוב ואם רע, ובזה יכול לבא לידי מדת סדום שלא רצו שאחרים יהנו משלהם והכל אמת שאם כונתו טובה לגמרי היא מדה בינונית ואם כונתו רעה לגמרי זו מדת סדום, והאומר שלי שלך ושלך שלי הוא עם הארץ לפי שאינו יודע טיבן של מצות וההרחקה מהעבירות ותנן בפ' איזהו נשך אומר אדם לחבירו עדור עמי ואעדור עמך אבל לא יאמר נכש עמי ואעדור עמך וכו' לפי שזו קשה מזו ובשביל המתנה עד זמן העדור עושה עמו יותר והוי רבית ועיין בטי"ד סי' ק"ס ומי שהוא עם הארץ ורוצה ליהנות משל אחרים ושאחרים יהנו משלו קרוב הדבר לבא לידי רבית ולא זו בלבד אלא בטא"ח סי' ק"ע לא יאמר אדם לחבירו בא ואכול מה שהאכלתני שזהו דרך רבית ופי' שם הב"י משום דאיכא למיחש שמא הראשון האכילו מועט וזה מאכילו מאכל מרובה, א"נ שמא הראשון האכילו בזמן הזול וזה מאכילו בזמן היוקר דמחזי כרבית ע"ש, יהיה מה שיהיה לפיכך האומר שלי שלך ושלך שלי עם הארץ שאפשר שבאים לידי רבית וכן הוא מדוקדק הלשון שלי שלך דהיינו בא ואכול, ושלך שלי מה שהאכלתני דזה נראה כרבית אבל איפכא לא, ועיין ג"כ בב"ח שם שבזה מדוייק לשון התנא, שלי שלך ושלך שלך חסיד שהוא כשמואל שלא רצה ליהנות משל אחרים, האמנם היה מהנה אחרים מנכסיו, ולכן הוא חסיד שעושה לפנים משורת הדין ואינו גס רוח כמ"ש רש"י ז"ל לעיל, שלי שלי ושלך שלי רשע שאע"פ שאינו גוזל לחבירו נקרא רשע כיון שאינו רוצה שיהנו אחרים משלו אבל הוא רוצה ליהנות משל אחרים קרוב הדבר לודאי לאחוז במדת סדום שהיו רוצים ליהנות במה שאינו שלהם ולא שאחרים יהנו מהם, ואמנם יש דרך ישר להבין כל המשנה הזאת עם מאי דגרסינן בפ"ו דב"מ ז"ל רבה בר בר חנא תבדו ליה הנהו שקולאי חביתא  דחמרא שקל לגלימייהו אתו אמרו לרב א"ל הב להו גלימייהו א"ל דינא הכי א"ל אין למען תלך בדרך טובים, אמרו ליה עניי אנן וטרחינן כולי יומא וכפינן דלית לן מידי, א"ל זיל הב אגרייהו א"ל דינא הכי א"ל אין ואורחות צדיקים תשמור ופרש"י סיפיה דקרא הוא, וקשה מה השמיענו רש"י ע"ה דזיל קרי בי רב הוא לכן נלע"ד כי תחלה פרש"י למען תלך בדרך טובים לפנים משורת הדין ע"כ וידענו שהעושה לפנים משורת הדין נקרא חסיד ולא צדיק וא"כ באמור הכתוב וארחות צדיקים תשמור נראה דלאו בחסיד משתעי ולמה אמר הב להו אגרייהו מפסוק וארחות צדיקים תשמור דצדיק אינו עושה לפנים משורת הדין, ז"ש רש"י סיפיה דקרא הוא כלומר כיון שכבר התחיל למען תלך בדרך טובים שהוא לפנים משורת הדין, וראוי שגם וארחות צדיקים הוא כך, לזה כי כשאמר רב הב להו גלימייהו מורה שלא פשעו ואינן חייבים לשלם ואז ממילא יובן שחייב להם שכרם בדין גמור, ובזה מובן דברי תנא דידן שלי שלך הוא הנזק שהזיקוהו והיה חייב לשלם ועכ"ז לפנים מן השורה פיטרם רב וזהו שלי שלך ואז כשפטורים מן התשלומין ונתחייב לשלם להם שכרם הוי שלך שלך וזהו חסיד, ולהפך ברשע שאינו רוצה להשאיל כליו לאחרים וזהו שלי שלי וגם שלך שלי שרוצה ליהנות מאחרים נקרא רשע כמ"ש ע"פ ובא אשר לו הבית מי שמיחד ביתו לו שהוא רשע שלכן מביא הצרעת על ביתו כדי שיפנהו ויראו הכל כי היו לו כלי תשמיש ולא רצה להשאילם לאחרים.

^ משנה יז.
@ ארבע מדות בדעות. נוח לכעוס ונוח לרצות, יצא שכרו בהפסדו, קשה לכעוס וקשה לרצות, יצא הפסדו בשכרו קשה לכעוס ונוח לרצות חסיד. נוח לכעוס וקשה לרצות רשע.
אמר החכם בקהלת ז' אל תבהל ברוחך לכעוס כי כעס בחיק כסילים ינוח, וקשה מאי ינוח דהיה לו לומר בחיק כסילים יהיה או בחיק כסילים הוא, אמנם כונתו לומר כי הכעס אין אדם בן חורין ליפטר הימנו כי זה כל האדם, אך העיקר אל תבהל ברוחך לכעוס שלא תהא מהיר ונוח לכעוס רק קשה לכעוס וגם אז תהא נוח לרצות כי כעס בחיק כסילים, כלומר כשהכעס הוא בחיק כסילים ינוח, שיתעכב שם הרבה ולא יהיה נוח לרצות לא כן כשהוא בחיק חכמים שאז לא ינוח רק יתרצה מיד, כי הכעס אי אפשר לאדם להנצל ממנו וכמ"ש בקהלת א' כי ברוב חכמה רב כעס, ואומר שם ז' טוב כעס משחוק כי ברוע פנים ייטב לב, ויובן עם מ"ש בזהר תצוה קפ"ב א' ע"פ חדלו לכם מן האדם אשר נשמה באפו וכו' וז"ל אי ההיא נשמתא קדישא נטר בשעתא דרוגזיה לא יעקר לה מאתראה בגין למשרי תחותה ההוא אל זר דא איהו בר נש כדקא יאות וכו' ואי ההוא בר נש לא נטיר לה וכו' דא איהו בר נש דמריד במאריה ואסור לקרבא בהדיה  ולאתחברא עמיה וכו' ואי תימא הא רוגזא דרבנן, רוגזא דרבנן טב איהו לכל סטרין דהא תנינן אוריתא אשא איהי ואוריתא קא מרתחא ליה דכתיב הלא כה דברי כאש נאם ה' וכו' ע"ש, כי הענין ארוך וערוך ז"ש כי ברוב חכמה רב כעס, כי יותר שיהיה האדם חכם יותר מצוי לכעוס על הרשעים ויוסיף דעת יוסיף מכאוב בראותו שאינם שומרים התורה, ובזה טוב כעס משחוק טוב לחכם שיכעוס על הרשעים משישחוק עליהם כי ברוע פנים שמראה להם פנים זעופות ייטב לב שיחזרו בתשובה, ובזה נבין המשנה שלנו דמאי בדעות דקאמר אלא ששם בזהר תצוה בראש הענין אמר חדלו לכם מן האדם וכו' הכא פקידא קב"ה לבר נש ואזהר ליה לאסתמרא מאינון בני נשא דאסטו ארחייהו מאורח טב לאורח ביש ומסאבי נפשייהו בההוא מסאבו אחרא דהא כד ברא קב"ה לבר נש עבד ליה בדיוקנא עלאה ונפח ביה רוחא קדישא דכליל בתלת נפש רוח נשמה ועילא מכלא נשמה ואי ההיא נשמתא קדישא אעיל לה בפולחנא אחרא הא איהו  מסאיב לה ונפיק מפולחנא דמאריה וכו' במאי אתידע לקרבא ב"נ בהדיה או לאתמנעא מיניה ברוגזיה ממש ידע ליה בר נש וישתמודע מאן איהו, אי ההוא נשמתא קדישא נטר בשעתא דרוגזיה לא יעקר לה מאתרהא בגין למשרי תחותה אל זר איהו בר נש כדקא יאות וכו' ואי ההוא בר נש לא נטיר לה וכו' דא איהו בר נש דמריד במאריה ואסיר לקרבא בהדיה וכו' בזה מדוייק מאד ארבע מדות בדעות הן דברי המדרש הקדוש במאי אתידע וכו' שכדי לידע מהו אדם שראוי להתדבק בו או להתרחק ממנו ארבע מדות יש והוא מ"ש ז"ל בג' דברים אדם ניכר בכיסו בכוסו בכעסו, והתחיל ואמר נוח לכעוס שההרגל נעשה לו טבע ובקל הוא כועס אף ע"פ שהוא נוח לרצות יצא שכרו המועט בהפסדו המרובה, וכשהוא להפך קשה לכעוס אע"פ שהוא קשה לרצות יצא הפסדו המועט בשכרו המרובה, כי לעולם יותר טוב הקשה לכעוס מהאחר וראוי לידבק בו מבחבירו, ולפי שאין אדם בן חורין ליפטר הימנו כדלעיל קשה לכעוס ונוח לרצות חסיד כי כשהוא כועס הוא לשם שמים כדלעיל טוב כעס משחוק וכיון שמתרצה מיד, מורה כי לא לכבודו עושה רק לכבודו ית' דודאי הוא נוח לרצות כשדבריו נשמעים וכדלעיל כי ברוע פנים ייטב לב, ויובן היטב עם מאי דאיתא ביומא פ"ב א"ר יוחנן משום רשב"י כל ת"ח שאינו נוקם ונוטר כנחש אינו ת"ח והא כתיב לא תקום ולא תטור ההוא בממון הוא דכתיב והא אמר רבא כל המעביר על מדותיו וכו' דמפייסין ליה ומפייס, בזה מובן קשה לכעוס שאינו כועס אלא לש"ש ועכ"ז כשמפייסין אותו הוא נוח להתפייס ולרצות חסיד שאע"פ דצערא דגופא אינו חייב למחול וכ"ש בדבר שהוא לכבוד שמים עכ"ז הוא נוח לרצות וזהו לפנים משורת הדין, ולהפך מזה נוח לכעוס וקשה לרצות דאית ביה תרי לגריעותא רשע שכן אמרו בנדרים פ"ג אמר רבא בר רב הונא כל אדם שכועס אפילו שכינה אינה חשובה כנגדו וכו' רב נחמן אמר בידוע שעונותיו מרובין מזכיותיו וכו' ורוצה לומר שכועס תמיד שהוא נוח לכעוס וקשה לרצות דמייתי לה מדכתיב איש אף יגרה מדון ובעל חימה רב פשע איש אף שנוח לכעוס ובעל חימה שבעל החימה כבעל לאשתו שדבק עמה תמיד כן הוא קשה לרצות זהו סימן שעונותיו מרובין מזכיותיו וזהו רב פשע וכל שעונותיו מרובין הוא רשע גמור כנודע והוא מש"ה חדלו לכם מן האדם אשר נשמה באפו כי האד"ם ג' טמ"א לפי שמטמא נפשו בכעסו ככתוב שם בארוכה יע"ש.

^ משנה יח.
@ ארבע מדות בתלמידים. מהר לשמוע ומהר לאבד, יצא שכרו בהפסדו. קשה לשמוע וקשה לאבד, יצא הפסדו בשכרו. מהר לשמוע וקשה לאבד, חכם. קשה לשמוע ומהר לאבד, זה חלק רע.
לכאורה יקשה ארבע מדות דקתני, דבשלמא בשתים הקודמות שייך שפיר מדות שהם ביד האדם, אך בתלמידים למה קראם מדות שהרי אין זה בידו של אדם רק מן השמים נגזר עליו החכם יהיה או סכל כמ"ש בפ"ב דנדה אותו מלאך הממונה על ההריון לילה שמו ונוטל טפה ומעמידה לפני הב"ה ואומר לפניו רבש"ע טפה זו מה תהא עליה גבור או חלש חכם או טפש עשיר או עני וכו' וא"כ לא שייך למתני ארבע מדות בתלמידים רק ארבעה מיני תלמידים וכיוצא, אמנם האמת כן הוא שבמקום שאין אנשים ראויים מצד הטבע להשגת דבר מה צריך השתדלות להיות איש גובר על הטבע כי ההרגל נעשה טבע, אף כאן אם האדם מכיר בעצמו שאין לו כח הזכרון לקיים כל דבר, יתמיד בישיבה וירבה לחזור על גרסתו כי בזה יקיים מה שלמד ע"ד אם פגע בך מנוול זה משכהו לבית המדרש אם אבן הוא נמוח וכו' לכן הזהיר התנא ארבע מדות בתלמידים כלומר שאליהם ראוי להטות טבעם אל הצד היותר טוב דאם לא כן הפסדם יותר משכרם וז"ש מהר לשמוע ומצד זה מהר לאבד לפי שסומך על מהירותו ואינו חוזר על גרסתו זה ודאי הפסדו גדול וזהו יצא שכרו בהפסדו כדלעיל ומי שהוא קשה לשמוע ובשביל זה ממית עצמו באהלי תורה וחוזר על גרסתו עד שבזה הוא קשה לאבד יצא הפסדו המועט בשכרו המרובה, אך טוב מכלם מהר לשמוע וקשה לאבד שהגם שיש לו חלק טוב להיותו מהר לשמוע עכ"ז מצד השתדלותו שאינו סומך על זכרונו יגע בתורה וחוזר תמיד על גרסתו, זה נקרא חכם בעבור שרואה את הנולד שמא תקפה עליו משנתו כמ"ש לעיל בפ"ג במשנת ר' דוסתאי בר ינאי ולכן לא אמר זה חלק טוב שהוא ההפך מחלק רע שהזכיר אח"כ, שזה אינו תלוי בחלקו אם טוב ואם רע מצד השתדלותו ליגע ולעמול למען הקים את דברי התורה ואל יליזו מעיניו, ולהפך מזה קשה לשמוע ועכ"ז ומהר לאבד שעומד על טבעו ואינו רוצה לטרוח ולעמול יותר ממה שטבעו נותן, זה חלק רע, אך אינו נקרא רשע דלאו בשופטני עסקינן שישב ויסירם מלבו, רק שאינו עושה לפנים משורת הדין להכריח טבעו מצד השתדלותו וקל להבין.

^ משנה יט.
@ ארבע מדות בנותני צדקה. הרוצה שיתן ולא יתנו אחרים, עינו רעה בשל אחרים. יתנו אחרים והוא לא יתן, עינו רעה בשלו. יתן ויתנו אחרים, חסיד. לא יתן ולא יתנו אחרים, רשע.
רבו וכמו רבו הקושיות במשנה זו כבר זכרום המפרשים דאיך יאמר ארבע מידות בנותני צדקה, והרי שנים מהם אין נותנים כלל, ועוד מאי עינו רעה בשל אחרים ובשלו, שהרי מי שאינו רוצה ליתן הוא עובר על מצות התורה, וכן יתן ויתנו אחרים חסיד והרי הוא מקיים מצוה וצדיק יקרא לא חסיד, ועוד הקושיא היותר חזקה היא למה הכניס משנה זו בין הדבקים שאחרי אמרו ארבע מדות בתלמידים היה לו לשנות אחריה ארבע מדות בהולכי לבית המדרש וביושבי לפני חכמים שהכל ענין אחד ומשנה זו של נותני צדקה היה ראוי לשנותה אחר ארבע מדות באדם האומר שלי שלי וכו' דשניהם בענין הממון, אמנם התנא סידר דבריו כי תחלה תנא ד' מדות באדם שראוי להקדימו דבכל אדם משתעי כי יש בכל אדם א' מד' מדות הנ"ל בענין הנאתו מהבריות ולהנות אותם וכן ד' מדות בדעות בענין הכעס שגם זה נוהג בכל אדם שבעולם, ולפי שבה נאמר יצא שכרו בהפסדו או הפסדו בשכרו, סמך אחריה ד' מדות בתלמידים שגם בה נשנה יצא שכרו בהפסדו והפסדו בשכרו, ואח"כ ז' מדות בנותני צדקה ופירש הר"ב כלומר בנתינת הצדקה ולא בנותני צדקה ממש דהא איכא בהו מי שאינו נותן וכן בסמוך בהולכי לבית המדרש היינו בהליכת בית המדרש עכ"ל, הרי בזה טעם נכון לסמיכת ב' משניות האלה כי בשניהם יפורש בנותני כמו בנתינת ובהולכי כמו בהליכת אלא שהקדים נותני צדקה להולכי לבית המדרש כדי לסמוך אחריה ד' מדות ביושבי לפני חכמים שהיא מעין הליכת בית המדרש ובזה הכל עולה יפה, ואמנם לתרץ לשאר הקושיות בדרך לא שיערוהו המפרשים נקדים מאמרם ז"ל בסוטה פ"ג היכי דמי רשע ערום זה הנותן פרוטה לעני להשלימו למאתים זוז דתנן מי שיש לו מאתיס זוז לא יטול לקט שכחה ופאה ומעשר עני היו לו מאתים חסר דינר אפי' אלף נותנין לו כאחת הרי זה יטול, ע"כ ז"ש הרוצה שיתן ולא יתנו אחרים דהיל"ל הנותן ולא יתנו אחרים אלא בא להשמיענו שמדבר במי שכונתו רעה שעיקר נתינתו הוא כדי שלא יתנו אחרים שמשלים לעני מאתים זוז כדי שלא יתנו לו אחרים וזהו הרוצה וכו' עינו רעה בשל אחרים רוצה לומר עינו רעה בעני שלא יתעשר במה שלא יתנו לו אחרים, יתנו אחרים כונתו רעה שרוצה שיתנו אחרים להשלים לעני מאתיים זוז כדי שהוא לא יתן, עינו רעה בעני שלא יתעשר אך כונה אחרת יש לו שלא יבזבז משלו כי במה שיתנו אחרים וישלימו לו מאתים זוז לא יצטרך הוא ליתן, וזהו עינו רעה בשלו אמנם לפי שגדול המעשה יותר מן העושה נכלל זה ג"כ בנותני צדקה כי במה שגרם לאחרים שיעשו הרי הוא ג"כ בכלל נותני צדקה, יתן ויתנו אחרים חסיד כלומר נותן צדקה לעני פחות מעט מהמאתים זוז כדי שגם אחרים יתנו לו כאחד שאז אפי' אלף נותנים לו כאחד הרי זה יטול, לכן נקרא חסיד שלא זו בלבד שהוא רוצה שיתן פחות מעט כדי שגם אחרים יתנו אלא שהוא מחזר אחר אחרים שיתנו והרי הוא עושה ומעשה כא', לא יתן ולא יתנו אחרים רשע זה אינו מדבר במי שמעלים עיניו מן הצדקה ועובר על מצות התורה דפשיטא שזהו רשע ואין מקומו לכאן במסכת אבות דהם מילי דחסידותא, אלא הכונה שהוא ממתין לעני שירויח דינר כדי שלא יצטרך ליתן לא הוא ולא אחרים זה נקרא רשע שאע"פ שאם יצטרך ליתן לא ימנע טוב מבעליו עכ"ז לזה העני שיודע שחסר לו דינר לבד אינו נותן עד שירויח דינר וכדי שלא יתנו אחרים ולכן נכלל גם זה בנותני צדקה לפי שאינו מונע עצמו מליתן צדקה רק בדרך זה כשיודע שאין חסר לעני אלא דינר ודוק.

^ משנה כ.
@ ארבע מדות בהולכי לבית המדרש. הולך ואינו עושה, שכר הליכה בידו. עושה ואינו הולך, שכר מעשה בידו. הולך ועושה, חסיד. לא הולך ולא עושה, רשע.
כבר הקדמנו דברי הר"ב שפירש בהולכי היינו בהליכת בית המדרש, לפי שיש מהם שנים שאינן הולכין ומשום הכי סמך משנה זו לנותני צדקה כדלעיל, אמנם קשה לי מ"ש שכר הליכה בידו שכר מעשה בידו, דמהיכא תיתי שלא יהא לו שכר הליכה או שכר מעשה וכן בשאר החלוקות למה נקרא חסיד ולא צדיק, ופשיטא שמי שאינו לומד בבית המדרש ולא בביתו שנקרא רשע, ומאי שייטיה במסכת אבות דכלה מוסרים לפנים משורת הדין, אמנם בברכות פ"א אוהב ה' שערי ציון וכו' אוהב ה' שערים המצויינים בהלכה יותר מבתי כנסיות ומבתי מדרשות, והיינו דא"ר חייא בר אמי משמיה דעולא אין לו להקב"ה בעולמו אלא ד' אמות של הלכה בלבד ע"כ. הכונה כי במקום שלומדים הלכה אף שאינו בית המדרש קבוע הוא חביב לפני המקום יותר מכל בתי כנסיות ובתי מדרשות שבעולם, והנה לא כל אדם זוכה ללמוד הלכה שצריך עיון גדול ולא כל מוחא סביל דא, לכן אמר ארבע מידות בהולכי לבית המדרש במקום שלומדים הלכה הולך ואינו עושה שאין לו לב רחב להבין וללמוד בהויות דאביי ורבא עכ"ז שכר הליכה בידו, ולא נאמר שכיון שאינו מבין ולומד לא יהיה לו שכר כלל, לכן אצטריך למימר דאע"פ שאינו מועיל בהליכתו עכ"ז יש לו שכר הליכה ושכר פסיעות, עושה ואינו הולך שלומד בביתו ואינו רוצה לומר שלומד יחידי שהרי אמרו בפ"ט דברכות חרב אל הבדים ונואלו, חרב על שוניאיהן של ת"ח שיושבין בד בבד ועוסקין בתורה וכו' אלא זה מדבר במי שאינו הולך לבית המדרש רק מכניס בביתו אנשים ועוסקים בתורה שכר מעשה בידו אבל לא שכר הליכה, ויובן היטב עם מ"ש במדרש חזית ע"פ כרמי שלי לפני האלף לך שלמה וכו' רבי יודן בשם רבי בון אמר הלמד תורה שלא במקומו נוטל שכר אלף ובמקומו נוטל שכר מאתים, לכן אמר שכר מעשה בידו אבל לא שכר הליכה, הולך ועושה חסיד שאף עפ"י שיכול ללמוד בעירו רוצה לילך חוץ למקומו, כי בזה יש לו שכר הרבה כיון שגולה ממקומו לכן קראו חסיד, לא הולך ולא עושה רשע, גם זה אינו מדבר במי שבטל מן התורה לגמרי רק במי שאינו הולך לבית המדרש ללמוד וגם אינו מאסף אנשים הביתה ללמוד עמהם רק לומד יחידי זה נקרא רשע כמ"ש לעיל חרב אל הבדים ונואלו ושם אמרו ולא עוד אלא שחוטאים ולכן קראו רשע, עוד יש דרך נכון להבנת משנה זו עם מ"ש בגיטין פ"ד אמר רבא בהני תלת מילי נחתי בעלי בתים מנכסיהון ואחד מהן דקבעי סעודתייהו בשבתא בעידן בי מדרשא וכן במדרש משלי ע"פ אשת חיל מי ימצא מפני מה נתחייבו בניו של ר"מ ומתו שניהם בבת אחת מפני שהיו רגילין להניח בית המדרש ויושבין באכילה ושתיה ע"כ עם זה מובנים דברי התנא הולך ואינו עושה שבשעת בית המדרש קובע עתים לתורה שכר מעשה בידו, במה שלומד על נמת לעשות, הולך לבית המדרש ומניח ללמוד בביתו כדי לילך לבית המדרש ולא בשביל זה מניח לימודו, רק בחזרתו לביתו קובע לעצמו חסיד שמקיים שניהם שאע"פ שלומד לעצמו אינו מונע עצמו מבית המדרש, לא הולך ולא עושה באותה שעה רק עוסק באכילה ושתיה כבניו של ר"מ שבודאי לא היו מתבטלין מן התורה רק באותה שעה של בית המדרש שהיו עוסקין באכילה ושתיה וסומכין בשכבר למדו  עכ"ז נתחייבו מיתה למקום וע"כ קראו התנא רשע שיש רשע בדינו אף שמצד אחר הוא צדיק.
^ משנה כא.
@ ארבע מדות ביושבים לפני חכמים: ספוג, ומשפך, משמרת, ונפה. ספוג, שהוא סופג את הכל. משפך, שמכניס בזו ומוציא בזו. משמרת, שמוציאה את היין וקולטת את השמרים. ונפה, שמוציאה את הקמח וקולטת את הסלת.
אף זו מן ההוכחות לסדרן של משניות אלו שאחרי שאמר ד' מדות בהולכי לבית המדרש אמר ביושבים לפני חכמים, לפי דלאו בתורה משתעי כדלעיל בהולכי לבית המדרש רק ביושבים לפני חכמים הגם שאינם לומדי תורה, וזה משום דאיתא בסכה פ"ב מנין שאפילו שיחת ת"ח צריכה תלמוד שנאמר ועליהו לא יבול, ובזהר פ' תזריע רמ"ז ב' ותאנא חיובא הוא על בר נש דאוליף חכמתא למילף מן שטותא ולמנדע לה בגין דאתי תועלתא לחכמתא בגיניה כמה דאתיא תועלתא לנהורא מן חשוכא דאלמלא חשוכא לא אשתמודע נהורא ולא אתיא תועלתא לעלמא מיניה וכו' והיינו דרב המנונא סבא כד הוו ילפין מיניה חבריא חזי דחכמתא הוה מסדר קמייהו פרקא דמילי דשטותא בגין דייתי תועלתא לחכמתא בגיניה וכו' הנה כי כן גם אלה לחכמים לדבר לפעמים מילי דשטותא ובשביל זה יש תלמיד הדומה לספוג שהוא סופג את הכל שלומד כל הדברים בין טובים בין רעים, ולכן נלע"ד דאין לומר דבתורה משתעי ובפרט באומרו וקולטת את השמרים שבתורה הקדושה אין שמרים כי כולה צדק ומשפט ומישרים את זה חזיתי ואספרה שבדברים שאינן דברי תורה משתעי שבהם שייך שמרים וכדומה, ויש דומה למשפך שאינו מתקיים בלבו כלום דכבולעו כך פולטו, משמרת שמוציאה את היין וקולטת את השמרים כך יש מי שלומד לפני חכם ואם שומע דבר תורה אינו חוזר עליו להיות רשום בזכרונו אך שוכחו ומוציאו ממנו ואם שומע דבר שטות כדלעיל מתקיים בו כי טבעו נוטה לצד רע וזהו וקולטת את השמרים, ויש להפך מי שנמשל לנפה שמוציא מה שאין בו יסוד וקולט את הטוב, אמנם צריכין אנו למודעי למה תני והדר מפרש דהיל"ל בקצור ד' מדות וכו' ספוג שהוא סופג את הכל וכו' מבלי שיאריך לומר ספוג ומשפך וכו' וחוזר ואומר ספוג שהוא סופג וכו', אך לדרך זו הלכנו יבא היטב שלהיות שעד עתה דיבר בהולכי לבית המדרש דבתורה משתעי עתה שמדבר גם בשאר דברים הקדים ואמר ד' מדות ביושבי לפני חכמים ספוג ומשפך משמרת ונפה דאית בהו תלתא לריעותא ואין טוב אלא באחת והדר מפרש מאי ניהו ספוג שהוא סופג את הכל ואינו מבחין בין טוב לרע ומשפך שאינו שומר כלום רק מכניס ומוציא ואין מתקיים בידו כלל, משמרת שהרע יקבל ואת הטוב לא יקבל, ונפה כלה לטוב שמקיים הטוב ואת הדבר שאין לו עיקר מוציאו ממנו כדי שלא יתבלבל מוחו בדברים שאין להם שחר.

^ משנה כב.
@ כל אהבה שהיא תלויה בדבר, בטל דבר בטלה אהבה. ושאינה תלויה בדבר אינה בטלה לעולם. איזו היא אהבה התלויה בדבר, זו אהבת אמנון ותמר. ושאינה תלויה בדבר, זו אהבת דויד ויהונתן.
המופת הוכיח כי כל אהבה שבעולם היא בעבור איזה דבר או בשביל שלימות האדם שאוהב אותו בשביל זה, או לפי שקיבל ממנו איזו הנאה או בשביל שמקוה לאיש שיעשה עמו טובה וכיוצא ואיך יהיה מציאות לומר שאינה תלויה בדבר, כי הרי אהבת דוד ויהונתן היתה בשביל שראה יהונתן את דוד מצליח בכל דרכיו שהרג את גלית והיה שלם בכל, לכן אהבת נפשו אהבו והוא מ"ש בשמואל א' י"ח ויהי ככלותו לדבר אל שאול ונפש יהונתן נקשרה בנפש דוד ויאהבהו יהונתן כנפשו וזה לפי שכתוב לעיל ויאמר אליו שאול בן מי אתה הנער וכו' וביבמות פ' הערל איתא ז"ל ולא ידע ליה והכתיב ויאהבהו מאד ויהי לו נושא כלים וכו' הכי אמר שאול אי מפרץ קאתי אי מזרח קאתי אי מפרץ קאתי מלכא ליהוי וכו' והשיבו דוד בן עבדך ישי בית הלחמי ובזה ידע שאול דמפרץ קאתי והתחיל לקנאת בו ויהונתן אדרבא נקשרה נפשו בנפש דוד וכתיב ויאהבו וקרי ויאהבהו לרמוז שאהבו זה את זה אהבה עזה ואז ויכרות יהונתן ודוד ברית לא אמר ויכרתו לשון רבים אלא ויכרות שיהונתן התחיל ואז שניהם כלב א' כאיש אחד נחשבו, ולהראותו תוקף אהבתו אליו ויתפשט יהונתן את המעיל אשר עליו ויתנהו לדוד וחרד"ק ז"ל כתב את המעיל פירוש מן המעיל כי אין בנין התפעל יוצא ולדרך זה נלע"ד לפרש כי לכן אמר ויתפשט מההתפעל לרמוז כי הגם שנתפשט ממנו היה נראה לו כאילו הוא עדיין לבוש בו ע"ד יש מתעשר ואין כל כי אע"פ שנתנו לדוד היה נראה לו כאילו הוא עליו ממש ולכן אמר את המעיל כי עדין היה אתו עמו כאילו שניהם גוף א' ולכן בהתרחקו ממנו נתן לו סימן ואני שלשת החצים צדה אורה להורות כי אהבתו נכנסה בו כחצים הנכנסים בלב האדם ולפי שהם ג' אהבות טוב ערב ומועיל לכן עשה סימן בג' חצים וא"ל אם אמור אומר לנער הנה החיצים ממך והנה זה מורה שאהבתנו תהיה מקרוב קחנו ובאה וכו' ואם כה אומר לנער הנה החצים ממך והלאה זה יורה שתתקיים אהבתנו מרחוק לך כי שלחך ה', הנה כי כן אין שום אהבה שאינה תלויה בדבר אשר על כן פי' הר"ב כל אהבה שהיא תלויה בדבר בטל שאינו מתקיים כשיתבטל הדבר שהיה סבה לאותה האהבה גם האהבה בטלה וכו' והרב בעל תוי"ט כתב גרסת הר"ב בדבר בטל בטל דבר ובמחילה מכבודו לא רק שאין זו כוונת הר"ב רק בשביל שאין שום אהבה שלא תהיה תלויה בדבר לכן פירש שהתלויה בדבר בטל בטל דבר בטלה אהבה כי כשם שהדבר שתלוייה בו בטל כך האהבה בטלה, וכל אהבה שאינה תלויה בדבר בטל אלא בדבר קיים כגון אהבת הצדיקים והחכמים כשם שהדבר שהוא סכה לאותה אהבה אינו בטל כך אין האהבה בטלה והראיה שאין כוונת הר"ב כן שהרי אם היה גורס כן כך היה צריך לגרוס בסיפא ושאינה תלויה בדבר בטל אינה בטלה לעולם ולא ראינו בשום גרסא שגורס כן וגם בעל מדרש שמואל הביא דברי הר"ב ולא כתב דגירסת המשנה כן וא"כ זהו שהביא ראיה התנא מאהבת אמנון ותמר שהיתה בשביל דבר בטל ואינו קיים דהיינו לשם ניאוף וכשנתבטל הדבר שהיא לא רצתה להשמע לו רק באונס, גדולה השנאה אשר שנאה מאהבה אשר אהבה, לא כן אהבת דוד ויהונתן שהיתה בשביל התורה שידע יהונתן כי דוד בכל דרכיו משכיל וה' עמו שהלכה כמותו בכל מקום וזהו דבר קיים לעולם ולכן גם אהבתם היתה עולמית רק המות יפריד ביניהם ואף כי ידע יהונתן שדוד יקח המלוכה מידו לא הקפיד על זה אדרבא א"ל אני אהיה לך למשנה.

^ משנה כג.
@ כל מחלוקת שהיא לשם שמים, סופה להתקיים. ושאינה לשם שמים אין סופה להתקיים. איזו היא מחלוקת שהיא לשם שמים, זו מחלוקת הלל ושמאי. ושאינה לשם שמים, זו מחלוקת קרח וכל עדתו.
גרסינן בחגיגה פרק א' בעלי אסופות אלו תלמידי חכמים שיושבין אסופות אסופות ועוסקים בתורה, הללו מטמאים והללו מטהרים הללו אוסרים והללו מתירים, הללו פוסלין והללו מכשירים, שמא יאמר אדם הואיל והללו מטמאים וכו' היאך אני למד תורה מעתה, תלמוד לומר כלם ניתנו מרועה א', כלן אל א' נתנן ופרנס א' אמרן מפי אדון כל המעשים ב"ה, שנאמר וידבר אלקים וכו'. ופירש רש"י ז"ל כלן קל א' אמרן אין לך א' בבני המחלוקת מביא ראיה מתורת אלוק אחר אלא מתורתו של הב"ה ע"כ, ונודע מדברי הזהר ומדברי הארי זלה"ה כי טעם המחלוקות שבין החכמים ואומרים הלכה כפלוני הוא בעה"ז אך בעולם העליון אינו כן, ולכן הרשב"י ע"ה שאין הלכה כמותו בכמה מקומות הוא מפני שדבריו היו בעלמות העליונים ז"ש כלן קל א' נתנן וא"ת אפשר שמרע"ה לא הבין הדברים על בוריין ולזה הניח הדברים במחלוקת לכן אמר ופרנס א' אמרן מפי אדון כל המעשים ב"ה ר"ל שלא אמר דבר שלא שמע מפי הב"ה והוא אדון כל המעשים ויש בעולם א' שהוא אסור ובעולם אחר מותר וכל א' מהחכמים קבל חלקו מסיני וז"ש התנא כל מחלוקת שהיא לשם שמים סופה להתקיים כי אע"פ שאינה מתקיימת בזה העולם היא מתקיימת בעולם העליון, ושאינה לש"ש אין סופה להתקיים כי אם עומד על הנצוח להראות חכמתו אז לשום פנייה אחרת אין חכמתו מתקיימת ואמר איזו היא מחלוקת שהיא לש"ש זו מחלוקת הלל ושמאי ששניהם לש"ש נתכוונו אלא שכל א' אמר לפי מדתו כמ"ש בשם האר"י זלה"ה כי הלל היה מצד החסד ושמאי מצד הגבורה ולכן אמרו בפ' במה מדליקין ת"ר לעולם יהא אדם ענותן כהלל ואל יהא קפדן כשמאי ובפ"א דערובין שלש שנים נחלקו ב"ש וב"ה הללו אומרים הלכה כמותנו והללו אומרים הלכה כמותנו יצתה בת קול ואמרה אלו ואלו דברי אלקים חיים הן והלכה כב"ה וכו', ושאינה לש"ש זו מחלוקת קרח וכל עדתו, שכל כונתם היתה להתיהר ולהתגדל כי היא קנאת איש מרעהו להיות משה מלך ואהרן כ"ג ולכן אבדו מן העולם, ואע"פ שהיו חולקים עם משה ואהרן לא נזכר כי אם קרח וכל עדתו שחלקו שלא לש"ש והם התחילו והחזיקו במחלוקת לא כן משה ואהרן שלא חלקו בדבר רק אמר משה בזאת תדעון כי ה' שלחני וכו'.

^ משנה כד.
@ כל המזכה את הרבים אין חטא בא על ידו. וכל המחטיא את הרבים אין מספיקין על ידו לעשות תשובה. משה זכה וזיכה את הרבים זכות הרבים תלוי בו, שנאמר (דברים לג): צדקת ה' עשה ומשפטיו עם ישראל. ירבעם חטא והחטיא את הרבים חטא הרבים תלוי בו, שנאמר (מלכים א טו): על חטאות ירבעם בן נבט אשר חטא ואשר החטיא את ישראל.
האי תנא פתח בכד וסיים בחבית, דמעיקרא אמר כל המזכה וכו' אין חטא בא על ידו ומביא ראיה ממשה ואמר זכות הרבים תלוי בו, וכן ירבעם חטא וכו' חטא הרבים תלוי בו, ומתחילה אמר אין מספיקין בידו לעשות תשובה, ועוד מה מצינו בפסוק צדקת ה' עשה דזכות הרבים תלוי בו, או שאין חטא בא על ידו, וכן במחטיא את הרבים וכו' שנאמר על חטאות ירבעם וכו', אמנם איתא ביומא פרק ח' כל המזכה את הרבים אין חטא בא על ידו, מאי-טעמא כדי שלא יהא הוא בגהינם ותלמידיו בגן-עדן, שנאמר (תהילים טז, י): כי לא תעזוב נפשי לשאול וכו'. וכל המחטיא את הרבים אין מספיקין בידו לעשות תשובה, מאי-טעמא כדי שלא יהא הוא בגן-עדן ותלמידיו בגהינם, שנאמר (משלי כח, יז): אדם עשוק בדם נפש וכו'. וגם כאן יקשה דמה איכפת לן אם יהיה הוא בגן-עדן ותלמידיו בגהינם או איפכא, והלא אלקים שופט צדיק לתת לאיש כדרכיו כפרי מעלליו, אלא ודאי שכל המזכה את הרבים הרי הוא תמיד עוסק במצות, שכל המצות שעושים הרבים הוא עושה אותם כיון שמדריכם בדרך ישרה, ותנן מצוה גוררת מצוה. ולכן אין חטא בא על ידו, דמצוה בעידנא דעסיק בה מגנה ומצלא, כרב יוסף דאמר הכי בפרק ג' דסוטה, ועוד יאמר אין חטא בא על ידו, שלא יחטא שום אדם בסיבתו, כי כיון שעוסק לזכות את הרבים אינו מן הראוי שיחטאו על ידו, ומביא ראיה ממשה שזכה וזיכה את הרבים, שכיון שניתנה תורה על ידו כל המצות שעשו ישראל הרי הוא כאילו עשאם, וז"ש זכות הרבים תלוי בו. ובשביל זה לא בא חטא לידו, ואם תאמר הרי בא על ידו חטא הסלע שכתוב יען לא האמנתם בי וכו'. לכן מביא ראיה מהכתוב צדקת ה' עשה ומשפטיו עם ישראל. שיובן עם מ"ש בילקוט פ' ואתחנן ויתעבר ה' בי למענכם. א"ל שם רע אתה נותן בדור המדבר, כשר א' היה ביניהם ונכנס לארץ והם אינם בא"י ולעתיד לבא אתה נכנס והם באים עמך שנאמר ויתא ראשי עם עכ"ל שפירשנוהו בדרושינו שאם מרע"ה היה נכנס לא"י היה בונה בית המקדש שכך כתוב אעברה נא וכו' חהר הטוב הזה והלבנון זה בית המקדש ואם היה בונה אותו לא היה נחרב שכן אמרו לישרים נאוה תהלה א"ת נאוה אלא נוה תהלה אלו משה ודוד שלא שלטו אויבים במעשה ידיהם וחרבן בית המקדש היה מוכרח כדי להציל את ישראל כמ"ש במדרש לפיכך נגזר עליו שלא יכנס לא"י לטובתן של ישראל, ועוד לפי שאמרו ע"פ אשר נשבעתי באפי אם יבואון אל מנוחתי למנוחה זו אינם באים אבל באים למנוחה אחרת שלכן הוכרח להחריב בית המקדש שעליו נשבע שלא יכנסו לארץ ישראל אך כשיבנה לעתיד יוכלו ליכנס לארץ לכן אם אתה נכנס לארץ ודאי שאינן באים גם הם עמך אך לעתיד שיבנה בית המקדש אחר אתה נכנס והם באים עמך שנאמר ויתא ראשי עם, הרי בכיון צדקת ה' עשה ולכן ומשפטיו עם ישראל שהוצרך לסבול משפטיו ית' לכן לא תביאו את הקהל הזה בשביל ישראל, ובזה יכון אין חטא בא על ידו כי ענין הסלע היה לטובתן של ישראל וגם כדי שלא יהא הוא בגהינם ותלמידיו בג"ע כי כיון שהוא זיכה את הרבים שבזה הם תלמידיו אינו מן הראוי שבדבר שזיכה אותם הוא יחטא ויהיה בגהינם, והם שזכו על ידו יירשו ג"ע, ולהפך וכל המחטיא את הרבים אין מספיקין בידו לעשות תשובה, שכיון שהם חוטאים תמיד בשבילו נמצא שעבירה גוררת עבירה והרי הוא תמיד חוטא ואם יבא לעשות תשובה הרי הוא כטובל ושרץ בידו ולכן אין מספיקין בידו לעשות תשובה, ומפיק לה מן הכתוב על חטאות ירבעם בן נבט אשר חטא ואשר החטיא את ישראל דבשני מקומות כתוב כן במלכים א' י"ד וט"ו ובשניהם כתוב חטאות מלא ו' להורות שבין של ישראל ובין שלו כלם נקראו חטאות ירבעם וזהו טעם שאין מספיקין בידו לעשות תשובה לפי שלעולם הוא חוטא כיון שרבים חוטאים על ידו וזהו שאמר חטא הרבים תלוי בו ובשביל זה אין מספיקין בידו לעשות תשובה כדי שלא יהא הוא בג"ע ותלמידיו בגהינם כי אינו בדין שמי שהחטיאם יקובל בתשובה ויירש ג"ע כיון שעדין הם מחזיקים בטומאתם ויירשו גהינם ומפקי לה מדכתיב אדם עשוק וכו' דקודם זה כתוב שם במשלי כ"ח משגה ישרים בדרך רע זה ירבעם שהושיב רשע אצל צדיק וכו' ואף אחיה השלוני טעה וחתם כמ"ש בפ' חלק ע"פ ויועץ המלך וכו' וגם כי ביטל את ישראל מעלות לרגל והכריחם ללכת אחרי עגליו שהושיב בבית אל ובדן וזהו בכיוון בדרך רע כמ"ש בב"ר פ' ע' אין דרך אלא ע"ז שנאמר וחי דרך באר שבע, בשחותו הוא יפול דהיינו שנדון בגהינם ותמימים ינחלו טוב אותם שהלכו בתמימות ולא היתה כונתם לחטוא, ואח"כ אומר ארי נוהם ודוב שוקק מושל רשע על עם דל אלו ישראל שהיו דלים מן המצות ועליו אומר אדם עשוק בדם נפש דהיינו שהדריך את ישראל לדרך רע ועשק אותם לעבוד ע"א, עד בור ינוס אל יתמכו בו אלא יפול לגהינם לעולמים ולא יניחוהו לעשות תשובה וזהו אל יתמכו בו כהא דאמרינן הבא ליטהר מסייעין אותו.

^ משנה כה.
@ כל מי שיש בידו שלשה דברים הללו, מתלמידיו של אברהם אבינו. ושלשה דברים אחרים, מתלמידיו של בלעם הרשע. עין טובה, ורוח נמוכה, ונפש שפלה, מתלמידיו של אברהם אבינו. עין רעה, ורוח גבוהה, ונפש רחבה, מתלמידיו של בלעם הרשע. מה בין תלמידיו של אברהם לתלמידיו של בלעם הרשע. תלמידיו של אברהם אבינו, אוכלין בעולם הזה ונוחלין לעולם הבא, שנאמר (משלי ח): להנחיל אוהבי יש ואוצרותיהם אמלא. אבל תלמידיו של בלעם הרשע יורשין גיהנם ויורדין לבאר שחת, שנאמר (תהלים נה), ואתה אלהים תורידם לבאר שחת אנשי דמים ומרמה לא יחצו ימיהם ואני אבטח בך.
מקום שאמרו לקצר הוא במשנה זו שהיה לו לומר כל מי שיש בידו עין טובה ורוח נמוכה ונפש שפלה מתלמידיו של אברהם אבינו ומי שיש בידו עין רעה ורוח גבוהה ונפש רחבה מתלמידיו של בלעם הרשע ולא להאריך בלשונו דתני והדר מפ', ועוד מנינא למה לי, ועל הכל מי לא ידע שיש הפרש בין תלמידיו של אברהם אבינו לאחרים כי מה זו שאלה מה בין וכו' שהוא פשוט, ועוד שתלמידיו של א"א יש להם בעה"ז ובעה"ב ותלמידיו של בלעם הרשע גהינם ובאר שחת שהם אחר המות, אמנם נלע"ד שמ"ש תחלה כל מי שיש בידו ג' דברים הללו שייך לג' דברים דלעיל כל אהבה שהיא תלויה בדבר, כל מחלקת וכו' כל המזכה את הרבים וכו', זהו דתני והדר מפרש שבתחלה אמר כל מי שיש בידו שלשה דברים הללו דהיינו שאהבתו לבריות אינה תלויה בדבר וכמו שפירשנו שם דהיינו שאינה תלויה בדבר בטל אלא בדבר קיים, והוא שאוהב את החכמים והצדיקים בעלי תורה ומצות, וכן כשחולק עם חביריו הוא לשם שמים לעמוד על האמת לא לאהבת הנצוח וכן כל עסקיו לזכות את הרבים ודאי שזהו מתלמידיו של אברהם אבינו, ואלה איפוא הם עין טובה וכו' כי להיות עינו טובה ואין לו קנאה זהו שאוהב את חבירו כגופו ויש לו עין טובה עליו כמ"ש רש"י ז"ל עין טובה שאין לו קנאה על חבירו וחביב עליו כבוד חבירו ככבודו ע"כ שבזה מקיים ואהבת לריעך כמוך וכאהבת דוד ליהונתן כמ"ש שם וכן היה אברהם אבינו ע"ה שאמר למלך סדום אם מחוט ועד שרוך נעל וכו' שהיתה עינו טובה והיה אוהב את חביריו כמ"ש בלעדי רק אשר אכלו הנערים וכו' ענר אשכול וממרא הם יקחו חלקם, ורוח נמוכה פירש רש"י ז"ל עניו ושפל ברך ולזה זכו בית הלל שבמחלקתם עם שמאי קבעו הלכה כמותם מפני שנוחים ועלובים הם ומקדימין דברי ב"ש לדבריהם והיא המחלקת שלשם שמים שסופה להתקיים שמהם תצא תורה לכל ישראל גם יובן סופה להתקיים כלפי מ"ש בסוף פ"ו דיבמות אע"פ שאלו אוסרין ואלו מתירין וכו' לא נמנעו ב"ש מלישא נשים מב"ה ולא ב"ה מב"ש וכן לא נמנעו עושין טהרות אלו ע"ג אלו והוא בדיוק סופה להתקיים, וכן היה אברהם אבינו ע"ה שמחלוקתו עם לוט לש"ש ויהי ריב בין רועי מקנה אברם ובין רועי מקנה לוט לפי שמושל מקשיב על שפת שקר כל משרתיו רשעים זה היה לוט שהיו רועיו מרעים בהמותיו בשדות אחרים, ורועי אברם שהיו צדיקים כי הוא היה מושל מקשיב על שפת אמת היו מוכיחים אותם ואע"פ שהבטיח לו הב"ה על ירושת הארץ עדין לא זכה בה דענותנותו תרבהו שלא לנהוג עצמו ברבנות, ונפש שפלה פירש הר"ב זהירות ופרישה מן התאוות וממנו למדים בני אדם להרחיק עצמם מן העבירה וזהו כל המזכה את הרבים כמרע"ה שפירש מאשתו כדי לזכות את ישראל ללמדם תורה ומצות שהיה תמיד דבק בשכינה וכן היה אברהם אבינו ע"ה כמ"ש הר"ב הנה נא ידעתי כי אשה יפת מראה את שעד עכשיו לא הכיר בה מרוב צניעות, הרי אלו שלשה מדות שהזהיר בהן הרי הוא מתלמידיו של אברהם אבינו, ושלשה דברים אחרים מתלמידיו של בלעם הרשע הלא הם עין רעה שהוא אוהב את חבירו אהבה שהיא תלויה בדבר בטל כגון בלעם שנתן עיניו בממונו של בלק וקינא בו באמרו אם יתן לי בלק מלא ביתו כסף וזהב ולכן אהב אותו והלך לעשות בקשתו לברך את ישראל והראיה שהיתה אהבתו תלויה בדבר שכן מתחלה הלך לקלל את מואב אוי לך מואב וכו' אך כשהבטיח לו בלק כי כבד אכבדך מאד וכו' אז אהב אותו והלך להשלים תאותו וכן ורוח גבוהה שהוא אוהב מחלוקת כקרח וכל עדתו שזדון לבו השיאו לחלוק עם מרע"ה בגאותו למלוך במקומו ולהיות כ"ג במקום אהרן, כך בלעם הרשע שנתגאה ואמר נאם שומע אמרי אל ויודע דעת עליון וחלק כנגד הב"ה כמ"ש רש"י ז"ל ע"פ ולא הלך כפעם בפעם אמר רוצה ולא רוצה אקללם אזכיר עונותיהם וכו' לפי שהיה מתגאה ואומר אני יודע שעה שכועס בה כנודע, ונפש רחבה מלאה תאוות כבלעם שהשיא עצה לבלק להפקיר את בתו לחטוף את מרע"ה במשכו ברשתו בכמה מיני כשופים שנתן עליה וסוף סוף בעצתו ויחל העם לזנות את בנות מואב והחטיא את הרבים, לכן חטא הרבים תלוי בוהן הנה היו לבני ישראל בדבר בלעם למעול מעל בה' וכו' ועל כן כל מי שיש בו ג' דברים הללו מתלמידיו של בלעם הרשע, ולפי שכבר שנינו כל אהבה שהיא תלויה בדבר בטל דבר בטלה אהבה ושאינה תלויה בדבר אינה בטלה לעולם וכן כל מחלוקת שהיא לש"ש סופה להתקיים וכו' וכן כל המזכה את הרבים וכו' הייתי אומר שדי בזה לשכר ועונש הטובים והרעים ולא יותר, לכן אמר מה בין תלמידיו של א"א וכו' אוכלין בעה"ז ונוחלין לעה"ב כי הג' דברים הנ"ל שאהבתם אינה בטלה לעולם ומחלוקתם מתקיימת ואין חטא בא על ידם, אלה הם אוכלין בעה"ז, אמנם הנה שכרם אתם לעה"ב וזהו ונוחלין לעה"ב שכלו טוב וארוך שנאמר להנחיל אוהבי יש וכו' דהיל"ל ואוצרותיהם למלאת א"נ אנחיל אוהבי ואוצרותיהם אמלא, לכן פירש שהפסוק מדבר בשתים שכנגד העה"ב להנחיל אוהבי יש שעיקר שכרם הוא לעוה"ב ועכ"ז ואוצרותיהם אמלא גם בעה"ז, ולעומת זה תלמידיו של בלעם הרשע יורשין גהינם לאחר המות וגם לעתיד גהינם כלה והם אינן כלים, ויורדין לבאר שחת שגם בעה"ז אינם נהנין שמתים בחצי ימיהם כמ"ש ואתה אלקים תורידם לבאר שחת אנשי דמים ומרמה לא יחצו ימיהם, ובזה אין מספיקין בידם לעשות תשובה אבל ואני אבטח בך לחזות בנועם ה' ולבקר בהיכלו.

^ משנה כו.
@ יהודה בן תימא אומר: הוי עז כנמר וקל כנשר ורץ כצבי, וגבור כארי לעשות רצון אביך שבשמים. הוא היה אומר, עז פנים לגיהנם, ובשת פנים לגן עדן. יהי רצון מלפניך ה' אלקינו שתבנה עירך במהרה בימינו ותן חלקנו בתורתך.
ארבעה הוו"ת  נזיקין הם העומדים נגד אנשי השם הדבקים בה' ורוצים לעבוד עבודתו, זכרום החכמים בספריהם הא' הבושה שיש לו מהמלעיגים עליו בעשות מעשהו זר מעשיהו בעיניהם, ולזה הזהיר הוי עז כנמר שעומד בפרשת דרכים ולא ישוב מפני כל, ועל זה אמר דהע"ה ואדברה בעדותיך נגד מלכים ולא אבוש, שיובן עם מ"ש בפ"ק דברכות שאמר דוד לא חסיד אני שכל מלכי מזרח ומערב ישנים עד ג' שעות ואני חצות לילה אקום להודות לך, ד"א לא חסיד אני שכל מלכי מזרח ומערב יושבים אגודות אגודות בכבודם ואני ידי מלוכלכות בדם ובשפיר ובשליא כדי לטהר אשה לבעלה, ז"ש ואדברה בעדותיך נגד מלכים כלומר אני נוהג בעצמי הפך ממה שעושים המלכים ולא אבוש, כי הם ישנים עד ג' שעות ומשתעשעים בשינה על מטתם ואני להפך ואשתעשע במצותיך אשר אהבתי שחצות לילה אקום להודות לך לרוץ דרך מצותיך, ואשא כפי אל מצותיך שכפי מלוכלכות וכו' ואשיחה בחקיך, כלל העולה שלא אבוש מאותם המלעיגים עלי, והדבר השני הוא כשאדם נוטה אל הדברים החמריים וטרוד בהם לאסוף הון ולהרבות עושר וכמו כן למלאת נפשו מתאוות הגוף כי בהם שמן חלקו ועל זה הזהיר וקל כנשר שהוא מעופף למעלה מכל הב"ח כך האדם צריך שכנשר ועוף השמים יתן עינו למעלה ולא למטה ויפרוש מן התאוות ועל זה אמר שהע"ה במשלי כ"ג אל תיגע להעשיר מבינתך חדל שיובן עם מ"ש במגלה פ"א אם יאמר לך אדם יגעתי ולא מצאתי וכו' וכבר הובא לעיל פ"ד על משנת הוי זהיר בלמוד וכו' ע"ש, ומסיים הפ' התעיף עיניך בו ואיננו וכו' כנשר ועוף השמים כי העושר יעוף כרגע ולכן הטוב לך כי תעסוק בצרכי שמים ותהיה קל כנשר לעוף השמים אחרי מותך, הג' הוא העצלה והרפיון שמזה יבא להתרשל לילך לבית הכנסת ולשמור מצות עשה והוא מ"ש בסכה פ"ה תנא דבי ר' ישמעאל אם פגע בך מנוול זה משכהו לבית המדרש אם אבן הוא נימוח דכתיב אבנים שחקו מים ואין מים אלא תורה שנאמר הוי כל צמא לכו למים, אם ברזל הוא מתפוצץ שנאמר הלא כה דברי כאש נאם ה' וכפטיש יפוצץ סלע, והכוונה כי בתורה יש רמ"ח מצות עשה ומי שאינו נזהר בהם הוא מצד עצלות כדלעיל ולכן התורה היא תבלין ליצה"ר של העצלה שבלכתו לבית המדרש ילמוד לשבר אבן נגף זה שמשול לאבן שאינה זזה ממקומה כך העצל אינו רוצה לזוז ממקומו לשמור מ"ע ולכן נקרא יצה"ר לב האבן וכן יש בתורה שס"ה מצות לא תעשה שמי שהוא עובר עליהם הוא מצד אש תוקד בלבו המחממו לעבור על מצות ל"ת כגון גזל ועריות שנפשו של אדם מתאוה להם ומחמדתן, ולכן אש התורה מפעפע ומפוצץ הברזל שמתחמם מחמת האש דהיינו יצה"ר ואומר לו חטוא והוא מתחזק כברזל לעבור על ד"ת ולכן בלכתו לבית המדרש ושומע חומר העריות ושאר מצות ל"ת בזה מסיר מלבו אש בוער בכח אש התורה הנה כי כן כנגד העצלה הזהיר התנא להיות רץ כצבי ולהסיר העצלות ממנו ומאתו, הד' הוא המורא והפחד שיש לו לעשות מצוה כמו מצות הוכח תוכיח שירא פן תצא כאש חימה לנקום נקם משכנגדו ועל זה הזהיר שיהא גבור כארי, והוא מ"ש הנביא ישעיהו אדני אלקים נתן לי לשון למודים וכו' כל הפסוקים שם סי' ג' שיובנו עם מדרשם ז"ל בערכין פ"ג תניא אמר ר' טרפון תמה אני אם יש בדור הזה שיכול להוכיח אם יאמר לו טול קיסם מבין שיניך אומרים לו טול קורה מבין עיניך ונעל"ד שהכונה כי שתי עבירות חמורות יש לאדם שנקל לחטוא בהם והם התאוה לעריות והתאוה לאכול והנה נקל לאדם לחטוא בענין המאכל שאינו יודע להזהר כראוי כי רבו כמו רבו האיסורין בענין המאכל ולזה כאשר יאמרו לאדם טול קיסם מבין שיניך דהיינו איזה חטא קל שחטאת בדברי אכילה יאמר לו טול קורה מבין עיניך הנה אתה העוית בעון חמור הוא ג"ע שזנת עיניך מן הערוה, ולכן תמה אני אם יש מי שיכול להוכיח כי יאמרו לו קשט עצמך ואח"כ קשט אחרים, עוד שם א"ר אלעזר תמה אני אם יש בדור הזה מי שמקבל תוכחה א"ר עקיבא תמה אני אם יש בדור הזה מי שיודע להוכיח ופרש"י שלא ישא עליו חטא על לבון פנים ע"כ זש"ה ה' נתן לי לשון למודים לדעת לעות את יעף דבר, שפי' הרד"ק ז"ל שתיקן לשוני לדבר צחות לעות לומר דבר בעתו וזה כי ישעיהו היה יודע
להוכיח דבר בעתו מה טוב וכנגד מי שיכול להוכיח אמר אדני אלקים פתח לי אזן לקיים בעצמי התקוששו וקושו ואנכי לא מדותי אחור לא נסוגותי מלקיים דברי התורה ולא יוכלו לומר לי טול קורה מבין עיניך ולפי שאמרו שם בפ"ג דערכין עד היכן תוכחה רב אמר עד הכאה ושמואל אמר עד קללה ר' יוחנן אמר עד נזיפה, לכן אמר גוי נתתי למכים, כרב דאמר עד הכאה ולחיי למורטים עד קללה כשמואל שהיו נוהגין בו קלות ראש למרוט שער ראשו וזקנו, פני לא הסתרתי מכלימות ורוק כר' יוחנן עד נזיפה, וכל זה לפי שנתגברתי כארי לעמוד כנגד מי שהיה רוצה למונעני מלקיים מצות הוכח תוכיח וז"ש ואדני אלקים יעזר לי על כן לא נכלמתי ועל הכל שמתי פני כחלמיש ואדע כי לא אבוש כי לא יוכלו לביישני ולומר מי אתה שבאת להוכיחנו ואתה מלא עבירות כי לא כן אנכי עמדי, ולפי שהזהיר מתחלה הוי עז כנמר לכן חזר ואמר עז פנים לגיהנם כי מ"ש תחלה הוא לעשות רצון אבינו שבשמים אך צריך להזהר שלא יהיה עז פנים שהרי עז פנים לגהינם והוא מ"ש בפ"א דתענית כל אדם שיש לו עזות פנים סוף נכשל בעבירה שנאמר ומצח אשה זונה היה לך וכו' ורב נחמן בר יצחק אמר בידוע שנכשל בעבירה, ולכן נופל בגהינם ובושת פנים לג"ע כמ"ש בנדרים פ"ב כל המתבייש לא במהרה הוא חוטא ועוד שם מלמד שהבושה מביאה לידי יראת חטא, ולפי דגרסינן בפ' כל כתבי לא חרבה ירושלים אלא בשביל שלא היה להם בשת פנים זה מזה לכן אמר יהי רצון שתבנה עירך במהרה בימינו וזה ע"י בשת פנים שיהיה להם לעתיד כמ"ש בירמיה ל"א כי אחרי שובי נחמתי וכו' בושתי וגם נכלמתי וכו' שפירשנוהו בדרושנו ותן חלקנו בתורתך כמ"ש בנדרים פ"ב כל שאין לו בשת פנים בידוע שלא עמדו אבותיו על הר סיני אך כשיהיה לו בשת פנים ותן חלקנו בתורתך לפי שעמדנו על הר סיני לקבל התורה.

^ משנה כז.
@ הוא היה אומר, בן חמש שנים למקרא, בן עשר למשנה, בן שלש עשרה למצות, בן חמש עשרה לתלמוד, בן שמונה עשרה לחופה, בן עשרים לרדוף, בן שלשים לכח, בן ארבעים לבינה, בן חמשים לעצה, בן ששים לזקנה, בן שבעים לשיבה, בן שמונים לגבורה, בן תשעים לשוח, בן מאה כאילו מת ועבר ובטל מן העולם.
כפליים לתושיה למדנו מדברי המשורר סדר המשנה הזאת, כי הוא אמר בסי' קי"ט במה יזכה נער את ארחו וכו'. דפתח שלא לנכח ואחר כן דבר לנוכח בכל לבי דרשתיך, דהיינו כי הוא מדבר בעדו מה שלא אמר תחילה במה אזכה את ארחי, וזה יובן עם מה-שכתוב בילקוט תהלים ז"ל במה יזכה נער את ארחו, הדא הוא דכתיב (משלי כב, ו): חנוך לנער על פי דרכו. וכתוב (משלי כ, יא): גם במעלליו יתנכר נער ע"כ. משום דקשיא ליה שכתוב במה יזכה נער את ארחו, וכי יש לו שכל לנער לזכות את ארחו, לכן פירש שהוא מה שאמר הכתוב חנוך לנער על פי דרכו. שאביו חייב לחנכו בתורה ומצות, שאז גם כי יזקין לא יסור ממנה כי ההרגל נעשה טבע, וגם לרמוז למה-שכתוב&nbsp;<a href="#footnote-77" id="noteref-77" title="ברכות. מח, ע"א.">[77]</a>: בוצין בוצין מקטפין ידיע. ואז כל שכן שחייב אביו ללמדו, ולכן מביא פסוק אחר גם במעלליו יתנכר נער. ובשתים אלה אמר במה יזכה נער את ארחו. שלא עם הנער מדבר רק עם מי שמלמדו חכמה ויזכה ארחו. והוא מה-שכתוב בילקוט פרשת קדושים (ויקרא יט, כג): וערלתם ערלתו את פריו. מדבר בתינוק. שלש שנים יהיה לכם ערלים, שאינו יכול להסיח ולא לדבר, ובשנה הרביעית יהיה כל פריו קדש, שאביו מקדשו לתורה. הלולים, שמהלל להב"ה. ובשנה החמישית תאכלו את פריו, שהוא מתחיל לקרות בתורה. להוסיף לכם תבואתו, מכאן שנו רבותינו בן חמש שנים למקרא, בן עשר למשנה עכ"ל. וזה כי האדם עץ השדה, וכשם שיש נטיעות טובות ויש שאינן עושין פירות, כן האדם יש מהם מצליחים בתורה ויש שאין להם חכמה ובינה, ולכן דורש כל פסוקי הנטיעה בתינוק אם יצליח בתורה, ועל כל פנים האב חייב ללמדו תורה, והוא מה שנוהגים לחנך את התינוקות שיהא תחילת דיבורם תורה צוה לנו משה, וזהו שאביו מקדשו לתורה. ומ"ש עוד הלולים שמהלל להב"ה, הוא מה-שכתוב בפרק חלק קטן מאימתי בא לעולם-הבא, תנא משום רבי-מאיר משעה שיאמר אמן, והוא הנכון שמהלל להב"ה. ובשנה החמישית תאכלו את פריו, שמתחיל ללמדו מקרא, להוסיף לכם תבואתו, שאז מעצמו שומע ומוסיף כמו-שכתוב מכאן ואילך ספו ליה כתורא. ועל כל אלה אמר (תהילים קיט, ט): במה יזכה נער את ארחו לשמור כדבריך, שצריך שישמור לימודו שלא ישכחהו, אי-נמי לשמור כדבריך שכתבת בתורתך בענין הערלה ככל אשר ביארנו, ולפי שבן תשע מגיע לחינוך לעשות המצות, לכן סמך אחריו (י): בכל לבי דרשתיך אל תשגני ממצותיך, שאע"פ שעדין לא נכנס בו יצה"ט, שלכן אמר בכל לבי שאין לו אלא לב א', עכ"ז גם בו ידרוש את ה', אל תשגני ממצותיך שיעשה המצות כתיקונן בבואו לידי חיוב בן י"ג שנה, בלבי צפנתי אמרתך, היא המשנה שבן עשר מתחיל בה, וקראה אמרתך לפי שהיא תורה שבע"פ שנאמר בה (שמות לד, כז): כי על פי הדברים האלה כרתי אתך ברית ואת ישראל. ולפי שכל השוכח דבר א' ממשנתו מעלה עליו-הכתוב כאילו מתחייב בנפשו, לכן אמר (יא): בלבי צפנתי אמרתך. שלא ישב ויסירם מלבו, למען לא אחטא לך. והוא מה-שכתוב בפרק ב' דמציעא ולעולם הוי רץ למשנה יותר מן הגמרא. ופירש רש"י פן ישתכחו המשניות ובמקום חייב יאמרו פטור ובמקום אסור יאמרו מותר ע"כ. (יב): ברוך אתה ה' למדני חקיך, לכאורה נראה שזהו בן י"ג למצות, האמנם כבר נרמז בפסוק הקודם (י): אל תשגני וכו'. לכן יובן על מה-שכתוב בן ט"ו לגמרא. וזה עם מה-שכתוב בפרק הפועלים על מה אבדה הארץ וכו' אמר רב יהודה אמר רב שלא ברכו בתורה תחילה. ופירש רש"י דכיון דלא מברכין גליא דעתייהו שאינה מתנה חשובה להם. ובילקוט תהלים על-פסוק זה מנין שהתורה צריכה ברכה לפניה, שנאמר ברוך אתה ה' למדני חקך וכו'. ולפי שהעוסקים בגמרא מדה שאין למעלה הימנה כנזכר שם פרק ב' דמציעא, לכן נזכרה ברכה בזמן שנכנס לגמרא (יג): בשפתי ספרתי וכו'. זהו בן י"ח לחופה שלומד תורה בטהרה, נושא אשה ואח"כ לומד תורה, וזהו בן עשרים לרדוף אחר התורה והמצות, ועל שתים אלה אמר בשפתי ספרתי כל משפטי פיך. שצויתנו בתורה פרו ורבו ומלאו את הארץ. וקראם משפטי פיך כי השכל מחייבם ליקח אשה ולהוליד בנים להיות קיים במין ובאיש ולהינצל מן החטא כמו-שכתוב דיינו שמגדלות את בנינו ומצילות אותנו מן החטא, בדרך עדותיך ששתי וכו'. היינו בן שלשים לכח שאז כחו יפה להכניע יצרו ולקרבו לתורה, ובן מ' לבינה שמבין דבר מתוך דבר, ואז הוא שש ושמח שמחדש חדושים בתורה, בפקודיך אשיחה בן חמשים לעצה, שאז נקרא יועץ וחכם חרשים שמי שהוא שואל ממנו עצה ותושיה מלמדו חכמה ודרך תבונות יודיענו, בחקותיך אשתעשע. בן ששים לזקנה זה שקנה חכמה, שאז דבריו נשמעים, וזקני תורה כל זמן שמזקינין דעתן מתיישבת עליהן. וכל-שכן בן שבעים לשיבה, וזה גורם לא אשכח דבריך, גם בפסוקים הבאים מפורשים היטב דרכי המשנה גמול על עבדך אחיה. כמו שהיה לדוד שראוי היה להיות נפל וה' נתן לו בדרכי טובו חיים וחסד על-ידי אדם-הראשון ואבות העולם כנודע, כן אנכי עמדי מתפלל כל א' מנערי ישראל גמול על עבדך אחיה, שתתן לי חיים לשמוע בלימודים, ואשמרה דבריך בן חמש שנים למקרא, גל עיני ואביטה נפלאות מתורתך, בן עשר למשנה שצריך שהב"ה יאיר עיניו להבין טעמי המשנה, גר אנכי בארץ אל תסתר ממני מצותיך, בן י"ג למצות ואמר גר וכו'. לפי שאז נכנס בו יצה"ט והוא כגר בארץ, כאורח נטה ללון, ולכן אל תסתר ממני מצותיך. כי הבא ליטהר מסייעין אותו, גרסה נפשי לתאבה. בין ט"ו לגמרא שצריך להתחזק ולשבר גופו להבין דרכי הגמרא כרבא דהוה מעיין בשמעתא והיה יוצא דם מאצבעותיו, גערת זדים ארורים וכו'. הם אמרו בקדושין פרק א' כ' שנה יושב הב"ה ומצפה לאדם מתי ישא אשה, כיון שהגיעו עשרים ולא נשא אומר תפח עצמותיו וכו'. הנה כי כן בן י"ח לחופה ואם אינו נושא עדין יש לו זמן עד עשרים, אך מכאן ואילך בן עשרים לרדוף שרודפין אותו מן השמים, וזהו גערת זדים ארורים, שאין נושאין אשה ובזה שוגים ממצותיך, שבאים להם הרהורי עבירה שקשים מעבירה, גל מעלי חרפה ובוז, בן שלשים לכח להוכיח לעוברי עבירה וכל-שכן בן ארבעים לבינה, כי עדותיך נצרתי ויהיו דברי נשמעים פן אהיה לבוז, וזהו גם ישבו שרים בי נדברו, שמדברים עלי תועה, עבדך ישיח בחקיך, גם עדותיך שעשועי אנשי עצתי, בן חמשים לעצה, ומי שיצאו רוב שניו בתורה מובטח לו שישלים מדת ימיו ואל יפנה לבו לבטלה רק כל מעיניו בה, ולהבין היטב תשלום המשנה בן שמונים לגבורה וכו'. נבאר מאמרם ז"ל בשבת פרק ט'&nbsp;<a href="#footnote-78" id="noteref-78" title="פט, ע"ב.">[78]</a> אמר רבי שמואל בר נחמני אמר רבי יונתן מאי דכתיב (ישעיה סג, טז): כי אתה אבינו כי אברהם לא ידענו וישראל לא יכירנו אתה ה' אבינו וגו'. לעתיד לבא אומר לו הב"ה לאברהם בניך חטאו, אומר לפניו רבש"ע ימחו על קדושת שמך, אמר אימא ליה ליעקב דהוה ליה צער גידול בנים אפשר דבעי רחמי עלייהו, אמר-ליה בניך חטאו, אמר-לפניו רבש"ע ימחו על קדושת שמך, אמר לא בסבי טעמא ולא בדרדקי עצה, אמר-לו ליצחק בניך חטאו, אמר-לפניו רבש"ע בני ולא בניך, בשעה שהקדימו לפניך נעשה לנשמע קראת להם בני בכורי, עכשיו בני ולא בניך ועוד כמה חטאו, כמה שנותיו של אדם ע' שנה, דל עשרין דלא ענשת עלייהו פשו להו חמשין, דל כ"ה דלילוותא פשו להו עשרין וחמש, דל תרתי סרי ופלגא דצלויי ומיכל ודבית הכסא פשו להו תרתי סרי ופלגא, אם אתה סובל את כולם מוטב ואם לא פלגא עלי ופלגא עלך, ואם-תאמר כלהו עלי הא קריבית נפשי קמך, פתחו ואמרו כי אתה אבינו. אמר להם יצחק עד שאתם מקלסין לי קלסו להב"ה, ומחוי להו יצחק קב"ה בעינייהו, מיד נושאין עיניהם למרום ואומרים אתה ה' אבינו גואלנו מעולם שמך ע"כ. להבנת המ' הזה כתבו המפרשים חדשים גם ישנים, אמנם אענה גם אני חלקי להבין איך אברהם איש חסד שהליץ על אנשי סדום רעים וחטאים, עתה ילמד קטגוריא על בניו, וכן יעקב בעל הרחמים יתהפך לאכזר למו, ויצחק בעל הדין הקשה יתהפך לסניגור, עוד יקשה במה-שאמר יצחק בשעה שהקדימו נעשה לנשמע קראת להם בני בכורי, שהרי בהיותם במצרים שלח משה עבדו לומר לפרעה בני בכורי ישראל, ובשעה שהקדימו נעשה לנשמע היה ימים רבים אחרי צאתם, ועוד יקשה אומרו פלגא עלי ופלגא עלך מהיכן למד לומר כן, אמנם יש לדקדק במה שאמר בניך חטאו שהיל"ל חטא ישראל או ישראל חטאו, ועל כן נלע"ד שרבי שמעון בר נחמני הוקשה לו בפסוק כי אתה אבינו, שאם הוא כלפי מעלה למה חזר ואמר אתה ה' אבינו, יאמר תחילה כי אתה ה' אבינו ותו לא, ועוד כי אברהם לא ידענו לשון עבר ואח"כ וישראל לא יכירנו לשון עתיד, דהיל"ל לא הכירנו, ועוד למה הזכיר אברהם וישראל ולא דכר שמיה דיצחק שגם הוא אב לישראל, ולכן שאל מאי דכתיב וכו'. ותירץ כי זה נאמר לעתיד לבא, כי כן מורים הפסוקים הכתובים שם בישעיה ס"ג הבט משמים וראה וכו'. שזה מדבר באחרית הימים כשיבא עת הגאולה ולא יהיה להם זכות להיגאל, ולכן אומר לו הב"ה לאברהם בניך חטאו, הכוונה כי להיותם בניך וחטאו חטאים בשוגג צריך אתה לרחם עליהם, אומר לפניו רבש"ע וכו'. הנה בזהר חדש על רות דף מ"ט א' על-פסוק (רות ד, יז): ותקראנה לו השכנות שם לאמר. איתא ז"ל: בכל אתר דכתיב שם, דא איהו נפש, כמה דאת-אמר ולא יכרת שם המת. דאיהו נפש והכא ותקראנה לו וכו'. אינון שכנות קרו לההוא נפש לאשתכללא בההוא גופא ע"כ. הנה כי כן ידע אברהם כי האדם נוצר מגוף ונפש, הגוף מאביו ומאמו והנפש מהב"ה, ולכן אמר על ישראל ימחו הגופות על קדושת שמך, כי הנפש הקדושה החצובה מתחת כסא הכבוד והיא חלק אלוקה ממעל תשוב אל האלקים אשר נתנה, וכלומר שינצלו הנפשות והגופות יקבלו עונשם, והב"ה שרוצה במי שמלמד סנגוריא עליהם ולא ימותו בטומאתם, אמר אימא ליה ליעקב דהוה ליה צער גידול בנים, שהעמיד י"ב שבטים וגם הוא אמר ימחו וכו', אמר לא בסבי טעמא וכו' כמו שנפרש, ובא לו אצל יצחק שהוא מדת הדין הקשה כדי שינצלו מן הדין, ולכן פתח יצחק ואמר רבש"ע בני ולא בניך. הנה בפרק א' דקדושין איתא רבי יהודה אומר בנים אתם לה' אלקיכם, בזמן שאתם נוהגים מנהג בנים. רבי מאיר אומר בין כך ובין כך קרויים בנים, זהו-שאמר יצחק אתה אומר לי בניך חטאו, וכי בני הם ולא בניך, אני סובר כרבי-מאיר שאף שאין נוהגין מנהג בנים נקראים בנים, ועוד שגם הנפש החוטאת היא תמות. ואין החטא מצד הגוף לבד ולכן אינם נקראים בני מצד הגוף אלא בניך מצד הנפש, בשעה שהקדימו לפניך נעשה לנשמע וכו'. יובן במ"ש בשמות רבה פ"א: וירא אלקים את בני ישראל, ראה שעתידין לומר אלה אלקיך ישראל, וידע אלקים, שהן עתידין להקדים נעשה לנשמע, והכוונה כי אעפ"י שראה מרחוק שיעשו עגל בחורב, לא בשביל זה עיכב גאולתן לפי שידע שעתידין להקדים נעשה לנשמע, ובזכות זה הוציאם ממצרים שעל כן כשאמר משה מי אנכי וכו' וכי אוציא את ישראל ממצרים. כמו-שכתב רש"י ז"ל באיזה זכות הוציאם, אמר-לו הב"ה בהוציאך את העם ממצרים תעבדון את האלקים על ההר הזה. לכן שפיר קאמר בשעה שהקדימו לפניך נעשה לנשמע, דייק לפניך כלומר שלפניך גלוי שעתידין להקדים נעשה לנשמע, ובזכות זה קראת להם בני בכורי. ונראה לענ"ד שגם רש"י ז"ל הרגיש בקושיא זו ופירש ז"ל שהיה גלוי לפניך שהם עתידין לומר לפניך בסיני נעשה ונשמע וכו'. וכוונתו כמו שפירשנו שמתחילה היה גלוי לפניו כן וקראם בני בכורי, ועוד כמה חטאו כלומר בואו חשבון ונראה כמה זמן חטאו שעליהם אמרת בניך חטאו, כמה שנותיו של אדם ע' שנה, שכן אדם-הראשון הניח לדוד ע' שנה לפי שכן דרכן של בני אדם לחיות שבעים שנה, וכמ"ש וגם עד זקנה ושיבה אלקים אל תעזבני. ועושה חשבון כדברי המ', וכנגד שתי טענות אלה שטען יצחק אמר למעלה על אברהם ויעקב לא בסבי טעמא ולא בדרדקי עצה, כי אברהם זקן היה לו לתת טעם שאמר יצחק, וכי בני הם ולא בניך הלא אתה קראת אותם בנים, בני בכורי ישראל. שגם בזמן שאינן נוהגין מנהג בנים קרויים בנים, ויעקב היה לו ליקח עצה שאמר יצחק, ועוד כמה חטאו, ולהיות יועץ לפי דרכו להציל בניו מני שחת, ולכן לא בסבי טעמא על אברהם, ולא בדרדקי עצה על יעקב. ואמר שיצחק מיעט שנות ראינו רעה לחטוא בהם, אמר אם אתה סובל את כולם מוטב ואם לאו פלגא עלי ופלגא עלך, הלא זה דברי כי לא הגוף בלבד הוא החוטא אלא גם הנפש שהיא חלק אלוה ממעל, ועל כן אני רוצה לסבול עונש חצים כי אביו ואמו נותנים חלק הגוף, ואתה חלק הנפש תסבול מחציתם, ואף שתאמר שהחטאים כולם מצד הגוף הם, הא קריבית נפשי קמך ואתה אמרת בזכות זה כל זמן שבניך באים לידי עבירות ומעשים רעים אני זוכר להם עקידת יצחק ומרחם עליהם, ולכן ישראל עתידים לומר כי אתה אבינו כלפי יצחק שרחמיו עלינו כאב על בנים, כי אברהם לא ידענו כאב את בן ירצה מלשון ולנעמי מודע וכו'. ולא הזכיר זכות וידע אלקים שהקדימו נעשה לנשמע, ולכן אמר לשון עבר לפי שזה היה במצרים, וישראל לא יכירנו לבא לחשבון לעתיד כמו יצחק, אמר-להם יצחק קלסו להב"ה שהוא המלמד לאדם דעת ולימדני להשיב אפו וחמתו בתשובותי אליו, להליץ על הגוף ועל הנפש, וזהו אתה ה' אבינו על הגוף שקראת אותם בנים, גואלנו מעולם שמך היא הנפש שנקראת שם, שלעולם הוא בגוף, שאתה עתיד להחזירה בתחיית המתים, והנה ככל הדברים האלה מצאנו ראינו שאמר המשורר במזמור צ' כי כלינו באפך. כשאמר אברהם ימחו על קדושת שמך, ובחמתך נבהלנו, בשגם יעקב אמר כן כי חשבנו שאין לנו עוד תקומה כאדם שנעשה סניגורו קטיגורו, הנה בא יצחק ואמר שתה עונותינו לנגדך, דהיינו בואו חשבון ונראה כמה שנותיו של אדם, ובתחילה דל מינייהו עשרין דלא ענשת, עלומנו למאור פניך מלשון (שמואל א' יז, נו): בן מי זה העלם. דהיינו שנות הבחרות שאינו מעניש עליהם כי הילדות והבחרות הבל, ולכן חטאת נעורים אל תזכור, כי באור פניך נתת לנו חיים וחסד שלא להעניש עד עשרים שנה כמו שעשית לדור המדבר, מבן עשרים שנה ומעלה. אשר הלינותם עלי, פשו להו חמשין. זהו-שכתוב (תהילים צ, ט): כי כל ימינו. כ"ל גימטריא חמשים, דל מינייהו כ"ה דלילוותא, וזהו פנו בעברתך, אוי לנו כי פנה יום כי ינטו צללי ערב. שבלילה בני אדם ישנים על מטותיהם ואינן חוטאין, ועוד דלא איברי ליליא אלא לגירסא, והתורה מכפרת כמאמרם ז"ל בזבח ומנחה אינו מתכפר אבל מתכפר בדברי תורה, וזהו בעברתך שאלולי שחטא אדם-הראשון ונתמלא עליו עברה, לא היה החשך של לילה, רק ולילה כיום יאיר כחשכה כאורה. דל מינייהו תרתי סרי ופלגא דצלויי ומיכל ודבית הכסא, פשו להו תרתא סרי ופלגא, כלינו שנינו כמו הגה, שגימטריא י"ג, ולפי שאינם אלא י"ב וחצי אמר כמו הגה, שרוצה-לומר בקירוב כמספר הג"ה, והגה הוא מלשון (איוב לז, ב): והגה מפיו יצא. שכוונתו על דיבור התפלה, וגם באכילה ושתיה יש דיבור, דהיינו ברכת המוציא וברכת המזון, וכן דבית הכסא ברכת אשר יצר, שעל כל אלה צריך להסיר מחציתם, נשארו כמו הגה, ולכן על כ"ה דלילוותא אמר כי כל ימינו וכו'. וכאן אמר כלינו שנינו לפי שמחצית הימים הם כ"ה של לילות, ובסוף כל שני החטא נשארים י"ב וחצי, אמנם זה החשבון אתי שפיר ימי שנותינו בהם שבעים שנה. כלומר כל החשבונות ההם הם דוקא על שבעים שנה, אך ואם בגבורות שמונים שנה, שיש עשר שנים יותר ואין החשבון עולה יפה, אז ורהבם עמל ואון, תרגם המתרגם וסוגעיהון ליאות ושקר, רוצה-לומר רובם הם עמל ואון, כי אז נאמר עליו כמו-שאמר ברזילי הגלעדי בן שמונים שנה אנכי היום האדע בין טוב לרע וכו'. כי גז חיש. רוצה-לומר אותם העשר שנים ג"ז חיש ונעופה, במהרה לקברות יובל, כי ימינו כצל עובר ונעופה למיתה, וכן פירש הראב"ע ז"ל ונעופה לשכון ארץ חשך ארץ עיפתה. מי יודע עוז אפך שהראית לדעת כשאמרת בניך חטאו, אך כוונתך היתה כדי שיבקשו עליהם רחמים, וכיראתך עברתך, שכדי שייראו מפניך הראית עצמך למלאת עברה וזעם, אך לא כן היית עושה ולכן אחלי יכונו למנות ימינו כן הודע לעתיד ליצחק שיעשה חשבון ממנין ימינו כמו שאמרתי אני, ונביא לבב חכמה דחכם עדיף מנביא, אחרי הדברים האלה ז"ש התנא בן שמונים לגבורה, דזהו גבורה גדולה שהב"ה מאריך ימיו עד שמונים שנה וכל-שכן בן תשעים שאז הוא עת לשוח, להתפלל לה' יקרב עת פקודתו, והרוח תשוב אל האלקים אשר נתנה, כי טוב מותו מחייו, כי בהגיעו למאה הרי הוא כאילו מת לפי שעבר ובטל מן העולם וחשקו לחיי העה"ב, תודיענו אורח חיים.

^ משנה כח.
@ בן בג בג אומר, הפוך בה והפוך בה דכלא בה. ובה תחזי, וסיב ובלי בה, ומינה לא תזוע, שאין לך מדה טובה הימנה.
כתב רשב"ם ז"ל הביאו בעל מדרש שמואל ששמע מדודו הרב ר' יחיאל בן הרא"ש ז"ל כי גרים היו ונקראו כך כדי להסתירם מפני חמת המציק והם בני אברהם ושרה שנתוסף להם ה' בשמותם כשנתגיירו ולפיכך בן ב"ג ב"ג הוא כמו בן ה"א ה"א ששניהם גימטריא ה', ונלע"ד להוסיף כי בן ב"ג ב"ג בכפל להורות על אברהם שנתנסה בעשר נסיונות וכן בן ה"א ה"א, ולכן דבר על מעלת התורה הפוך בה והפוך בה דכלא בה, ויש לדקדק למה כפל לשונו הפון בה והפוך בה דבחד סגי, אמנם גרסינן בפרק במה מדליקין באותו הגר שבא לפני הלל וא"ל גיירני ע"מ שתלמדני תורה שבכתב שבעל פה איני מאמינך יומא קמא א"ל אבג"ד למחר אפיך לה וכו' וכבר פירשנוהו לעיל בפ"א על משנת הלל ושמאי קבלו מהם ע"ש, הנה שבהפוך אותיות יש רמז לתורה שבעל פה וכן כתב בזהר משפטים דף ק"י ב' ומגו דירתא תורה שבעל פה אתוון למפרע ע"ד אקרי תשרי וכו' לכן אמר הפוך בה פעם ראשונה ואח"כ תחזור להפוך בה תמיד שתמצא דכלא בה, וידוע ליודעי חן כי בהפוך האותיות בכמה אלפא ביתות יש כמה סודות, ונאה לבן ב"ג ב"ג שהיה גר לומר כן כי הוא ידע כמה חכמת שיש בעולם שאינן בתורה ועכ"ז הכל נכלל בה ולכן אמר דבריו בלשון תרגום כדי שיבינו הכל כי כנים דבריו, ובה תחזה כמאמר המשורר גל עיני ואביטה נפלאות מתורתך, ואמנם רש"י והרמב"ם גרסי ובה תהוי ור"ל כי התורה נותנת הויה וקיום לגוף העוסק בה כי יש בה רמ"ח מ"ע כמנין איברים שבאדם ושס"ה מצות לא תעשה כמנין גידין שבאדם, ובזה מדוייק ובה תהוי שבה יהיו חיים לנפשך וז"ש כי היא חייך ואורך ימיך, וזהו בבחרותו של אדם, וכן בזקנותו וסיב ובלי בה שידוקדק היטב עם הא דתנן בפ"ד דקדושין ר' נהוראי אומר מניח אני כל אומניות שבעולם ואיני מלמד את בני אלא תורה וכו' ושאר כל אומניות אינן כן כשאדם בא לידי חולי או לידי זקנה או לידי יסורין ואינו יכול לעסוק במלאכתו הרי הוא מת ברעב אבל התורה אינה כן אלא משמרתו מכל רע בנערותו ונותנת לו אחרית ותקוה בזקנותו וכו', זה שאמר ובה תהוי שתעסוק בה תמיד ולא תפנה לאומנות אחרת וסיב כשתבא לידי זקנה ובלי בה כשתבא לידי יסורין שגופו בלה, התורה משמרתו ונותנת לו אחרית ותקוה בזקנותו, אמנם קשה בדברי ר' נהוראי שהרי שנינו אל תעשם עטרה להתגדל בהם ולא קרדום לחפור בהן, אך יובן עם מ"ש שם לעולם ילמד אדם את בנו אומנות נקיה וקלה וכו' לפי שכבר שנינו לעיל פ"ב יפה ת"ת עם דרך ארץ, ולכן א"ר נהוראי מניח אני כל אומניות שבעולם וכו' וא"ת יפה ת"ת עם ד"א לכן אמר שאדם אוכל משכרה בעה"ז כי המקבל עליו עול תורה מעבירין ממנו עול מלכיות ועול דרך ארץ וזה שכרו שאינו נכנס בכלל ולא קורדום לפי שבקבלו עליו עול תורה ממילא פרנסתו מצויה כדי שיוכל להתמיד עסקו בתורה, ונאה לבג בג לומר ומינה לא תזוע שלא תאמר למדתי חכמת ישראל אלך ואלמוד חכמת האומות שאין לך מדה טובה הימנה שהכל נמצא בה והוא ידע מתי שוא כי כל החכמות כלולות בתורה שהיא מקור הכל, והכל נמשך ממנה.

^ משנה כט.
@ בן הא הא אומר: לפום צערא אגרא.
שנינו בסוף מנחות, אחד המרבה ואחד הממעיט ובלבד שיכוין אדם את דעתו לשמים, וקשה וכי מי שממעט במלאכת שמים יהיה שכרו מרובה כמו המרבה, זה אין הדעת סובלו, לכן צריך לומר שהכוונה שיש אדם שעמלו בחכמה ואינו לומד כי אם מעט לפי שלבו כבד ודעתו קצרה מלהבין כי אם בטורח גדול ויש מי שבקל מבין דבר מתוך דבר ומשיג הרבה חכמה ודעת, אלו ודאי נאמר עליהם א' המרבה וא' הממעיט ובלבד שיכוין דעתו לשמים כי יודע האלקים שדעתם שוות, אך אם א' מרבה ללמוד ולשקוד על דלתות בה"מ יום יום ואחד אינו לומד כי אם מעט, ודאי שיהיה שינוי רב ביניהם כי זה שכרו מרובה וזה מועט, והנה אחר שאמר בן בג בג שצריך להתמיד עסקו בתורה ומינה לא תזוע, אמר בן הא הא שהיה חבירו לפום צערא שאדם מצטער בעסקו בתורה להבין וללמוד ולירד לעומקה של הלכה כך יקבל שכר טרחו, א"כ לפי מ"ש בפ"א דברכות אגרא דכלה דוחקא ופרש"י שבת שלפני הרגל שהכל נאספים לשמוע הלכות הרגל לכן אמר לפום צערא מהדוחק שנדחקים בבית המדרש לשמוע קול הדורש אגרא יש להם שכר, ועוד שם אגרא דתעניתא צדקתא, לכן אמר לפום צערא שמצטער בתענית וגם לתת צדקה לעניים הגם שאינו עשיר יש לו שכר גדול וכן בכל המצות כפי הצער שמצטער בעשייתם כך יגדל שכרו והשתא אתי שפיר כי בן בג בג דבר בשכר לימוד התורה ובן הא הא בשכר המצות, שלא יקפח הב"ה שכרם לתת לאיש כדרכיו וכמעלליו ישיב לו, ומשלו יתנו לו, לחזות בנועם ה' ולבקר בהיכלו:  בילא"ו.
# פרק ששי.
^ משנה א.
@ שנו חכמים בלשון המשנה, ברוך שבחר בהם ובמשנתם.
יערב השיח ומאמר החכם מכל האדם כי טובים דודיך מיין, ויש במדרש חזית על-פסוק זה מאמרם ז"ל שמעון בר אבא בשם רבי יוחנן חביבין דברי סופרים כדברי תורה, מה טעם (שיר השירים ז, י): וחכך כיין הטוב. חברייא בשם רבי יוחנן חביבין דברי סופרים מדברי-תורה, שנאמר (שיר השירים א, ב): כי טובים דודיך מיין. האומר אין תפילין לעבור על דברי-תורה פטור, חמש טוטפות להוסיף על דברי סופרים חייב, רבי אבא בר כהנא בשם רבי יהודה בן פזי שמע לה מן הדא, אמר רבי טרפון אני הייתי בא בדרך והטיתי לקרות כדברי בית-שמאי וסכנתי בעצמי מפני הליסטים, את חמי אם לא קרא היה עובר על מצות עשה בלבד, עכשיו שקרא נתחייב בנפשו, הרי חביבין דברי-סופרים מדברי-תורה, רבי חנינא בריה דרב אדא בשם רבי תנחום בר אחיא אמר: וחמורים מדברי-תורה ונבואה, כתיב (מיכה ב, ו): אל תטיפו יטיפון. משל למלך ששלח פלמטרין שלו למדינה, על א' מהן כתב אם מראה לכם חותמי וסמנטרין שלי האמינו לו ואם לאו אל תאמינו לו, ועל א' מהם כתב אפילו אינו מראה לכם חותמי וסמנטרין שלי האמינו לו, כך בדברי נבואה כתיב כי יקום בקרבך נביא, בדברי-סופרים כתיב על פי התורה אשר יורוך. ועל המשפט אשר תאמר אין כתיב כאן אלא אשר יאמרו לך לא תסור מן הדבר אשר יגידו לך ימין ושמאל. איני אומר אם יאמרו לך על הימין שהוא ימין ועל השמאל שהוא שמאל שמע להם, אלא אפילו שיאמרו לך על הימין שהוא שמאל ועל השמאל שהוא ימין שמע להם, כל שכן שיאמרו לך על הימין ימין ועל השמאל שמאל עכ"ל. וקשה שתחילה אמר בשם רבי יוחנן חביבין דברי-סופרים כדברי-תורה, ואח"כ אמר משמיה דרבי יוחנן עצמו חביבין דברי-סופרים מדברי תורה, ועוד מאי אולמיה דרבי אבא בר כהנא שלא שוה לו משנת אין תפילין וכו'. ורצה במשנת דרבי טרפון דקריאת-שמע, דמאי אולמיה דהאי מהאי. עוד קשה במה-שאמר רבי-חנינא וחמורים מדברי-תורה ונבואה, דכיון שהם חמורים מדברי-תורה כל-שכן שחמורים מדברי נבואה, דמי לא ידע בכל אלה, עוד מאי שיאמרו לך על הימין שהוא שמאל וכו'. אמנם ביבמות פרק י' אמרו שיש כח ביד חכמים לעקור דבר מן התורה בשב ואל תעשה, כגון סדין בציצית דמדאוריתא שרי, דכתיב לא תלבש שעטנז אבל גדילים תעשה לך. וגזור רבנן משום כסות לילה שפטור מן הציצית והוי כלאים שלא במקום מצוה. וכן איזמל של מילה שהתורה ציותה וביום השמיני ימול. ואמור רבנן אין מביאין אותו דרך גגות וקרפפות, דהוצאה דידהו מדרבנן. ובזה אין עושין המילה בזמנה. וכן שופר ולולב דמצות עשה נינהו, ואין עושין בשבת שמא יטלנו בידו לילך אצל בקי ויעבירנו ארבע אמות ברשות הרבים, ופריך התם תא שמע אליו תשמעון אפילו אומר לך עבור על אחת מכל מצות שבתורה כגון אליהו בהר הכרמל, הכל לפי שעה שמע, שאני התם דכתיב אליו תשמעון, וליגמר מיניה מגדר מילתא שאני, בהקדמות אלה נבין דברי המאמר, תחילה אמר חביבין דברי סופרים כדברי תורה, שהכוונה על כל הנאמר שגזרו חכמים בשב ואל תעשה, דכיון שאין שם עקירה בידים, חייבין אנו לשמור דבריה כדברי תורה שאינן עוקרין אותם אלא ממילא הוא דמעקרא מצוה, ועוד הוסיף רבי יוחנן שכשהם למגדר מילתא יש להם כח לעקור בידים לעבור על אחת ממצות התורה בקום עשה כאליהו שהקריב חוץ למקדש בשעת איסור הבמות, וכמו דאיתא התם אמר ראב"י שמעתי שבית-דין מכין ועונשין שלא מן הדין וכו'. והביא ראיה מהתפילין שהאומר אין תפילין לעבור על דברי-תורה פטור. שפירש הרמב"ם שזה מיירי כשהורה בחיובו בהם, אבל הוא יבטל אותם, אינו חייב מיתת בית-דין לפי שלא יהרג מי שביטל מצות עשה ע"כ. אבל אם אמר שיש חמשה טוטפות להוסיף על דברי חכמים שאמרו שאינן אלא ד' פרשיות חייב מיתה, הרי שהם חמורים מדברי-תורה, ורבי אבא בר כהנא הוסיף דלא מבעיא האומר חמשה טוטפות שחייב, שדבריהם ז"ל יש להם עיקר מן התורה לפי שדרשו לטטפת טט בכתפי שתים, פת באפריקי שתים. אלא שמע לה מן הדא, שבית שמאי בערב כל אדם יטו ויקראו וכו' ובית הלל אומרים כל א' קורא כדרכו. ונפסקה הלכה כבית-הלל, ולפי שרבי טרפון רצה לעשות כדברי בית-שמאי נתחייב בנפשו, ואם לא קרא קריאת-שמע כלל, לא היה עובר אלא על מצות עשה ואין שם מיתה כמו-שכתב הרמב"ם על משנת אין תפילין וכו'. שלא יהרג מי שביטל מצות עשה, הרי שחביבין דברי-סופרים יותר מדברי תורה. ורבי חנינא הוסיף שחמורים יותר מדברי-תורה ונבואה, וזה כי התורה ציותה נביא מקרבך וכו' אליו תשמעון. וזה דוקא כשמוחזק לנביא אמת כאליהו, אך אם הוא חכם אין צריך לשום אות, והוא לע"ד מה שאמר הכתוב שאל אביך ויגדך זקניך ויאמרו לך. ובמדרש הביאו רש"י ז"ל: שאל אביך אלו הנביאים שנקראו אבות כמו שאמר הכתוב אבי אבי רכב ישראל ופרשיו זקניך אלו החכמים ע"כ. כי הנביא אינו יכול לחדש דבר, ויגדך מה שכתוב בתורה, אך זקניך שהם החכמים ויאמרו לך דברים מחודשים וצריך לשמוע להם, ולכן הוצרך למשל לפי שהדבר נראה זר, אמנם במשל הוא מובן כי על הנביא הוא אומר ונתן אליך אות או מופת, אך החכם עדיף מנביא ואין צריך אות או מופת, והוא מה-שאמר אפילו שיאמרו לך על הימין שהוא שמאל כהנהו עובדי דאיתנהו שם בפרק י' דיבמות מעשה בא' שרכב על הסוס בשבת והביאוהו לבית-דין וסקלוהו וע"ש. וכן על השמאל שהוא ימין להוראת שעה כשמעון הצדיק שלבש בגדי כהונה ויצא לקראת אלכסנדרוס מוקדון וכיוצא. על כל אלה אמר התנא שנו חכמים בלשון המשנה שהוא הקדמה לברייתות שנאמרו בפרק זה, שקראוהו קנין תורה לפי שהם דברי מוסר על התורה וכולם דברי אלקים חיים, אע"פ שלא נשנו במדרשו של רבינו הקדוש. ברוך שבחר בהם ובמשנתם, נראה שזה שייך כלפי מעלה על פי מה שאמרנו עד הנה שבחר הב"ה בחכמים ובמשנתם לתת להם כח לעבור על דברי-תורה על דבר כבוד שמו, וכמו-שכתוב שם ביבמות ולא לעבור על דברי-תורה אלא לעשות סייג לתורה, דאילו על מי שבוחר בדברי חכמים ובמשנתם כמו שפירש בעל מדרש שמואל, היל"ל ברוך שבוחר בהם ובמשנתם, דבכל דור יש בוחרים בהם ודורשים דבריהם כמו שהראה הב"ה לאדם-הראשון דור דור ודורשיו, אלא ודאי שלגבי הב"ה משתעי, שבחר בחכמים ובמשנתם ומסר להם חדרי תורתו לידע להודיע ולהוודע על-פי התורה אשר יורו, ואחרי דבריהם לא יהרהרו, ומגזרותיהם לא יסורו, ואיש את פיהם לא ימרו.

^ משנה ב.
@ רבי מאיר אומר כל העוסק בתורה לשמה, זוכה לדברים הרבה, ולא עוד אלא שכל העולם כלו כדאי הוא לו, נקרא ריע, אהוב, אוהב את המקום, אוהב את הבריות, משמח את המקום, משמח את הבריות, ומלבשתו ענוה ויראה, ומכשרתו להיות צדיק חסיד ישר ונאמן, ומרחקתו מן החטא, ומקרבתו לידי זכות, ונהנין ממנו עצה ותושיה בינה וגבורה, שנאמר (משלי ח): לי עצה ותושיה אני בינה לי גבורה, ונותנת לו מלכות וממשלה וחקור דין, ומגלין לו רזי תורה, ונעשה כמעין המתגבר וכנהר שאינו פוסק, והוה צנוע וארך רוח, ומוחל על עלבונו, ומגדלתו ומרוממתו על כל המעשים.
אלה הדברים אשר דיבר התנא, זוכה לדברים הרבה אין אלו הדברים שהזכיר, שהרי לא יכון לומר ולא עוד אלא, רק היה לו לומר זוכה לדברים הללו שכל העולם כולו כדאי הוא לו וכו'. גם יקשה אמרו חסיד ישר ונאמן, כי חסיד הוא העושה לפנים משורת הדין, ואם הוא חסיד כל שכן שהוא ישר ונאמן, עוד קשה אמרו ונהנין ממנו עצה ותושיה וכו'. שהרי אלה דברי הכתוב שהביא לי עצה ותושיה וכו'. ומה חידש התנא וכמה קושיות אחרות אשר יתורצו מתוך דברינו, אמנם איתא בילקוט משלי ח' ז"ל (טו): בי מלכים ימלוכו וכו'. כל עצמם של שני כתרים הללו כתר כהונה וכתר מלכות, אין באים אלא מכחה של תורה, שנאמר בי מלכים ימלוכו בי שרים ישורו. הוי כל מי שזוכה לתורה מעלה עליו הכתוב כאילו שלשתן מונחים וזוכה לכולם, וכל מי שאינו זוכה לתורה מעלה עליו הכתוב כאילו שלשתם מונחים ולא זכה לאחת מהן עכ"ל. אלה איפוא הן דברי רבי מאיר כל העוסק בתורה לשמה אע"פ שאינו מלך וכהן, זוכה לשלשתם. וזהו דיוק כל, ואמר זוכה לדברים הרבה כלשון המ' זוכה לכולן, וזה דוקא כשעוסק בתורה לשמה, דאילו בעוסק לשם שררה או גדולה ודאי שלא יזכה להן, כההיא דאיתא בפרק במה מדליקין גיירני על מנת שתשימני כהן-גדול שדחפו שמאי מטעם זה, והלל קירבו לפי שהיה מובטח בו שיתגייר אח"כ לשם שמים כנזכר שם, ולא עוד אלא שכל העולם כולו כדאי הוא לו וכו'. זה יובן עם מה-שכתוב בפרקי רבי אליעזר פרק ג' ז"ל: ארבע רוחות בעולם וכו' רוח פינת הצפון בנה ולא גמרו, אמר שכל מי שיאמר שהוא אלוק יבא ויגמור את הפינה הזאת שהנחתי וידעו הכל שהוא אלוק וכו'. ונלע"ד שזהו מה שאמר הכתוב בקהלת ז' ראה את מעשה האלקים כי מי יוכל לתקן את אשר עותו, דקשה מאד איך יתכן לומר כלפי מעלה את אשר עותו, דפשט הכתוב לא יופשט שאשר עותו הוא כלפי מעשה האלקים שהזכיר, אעפ"י שרש"י ז"ל פירשו כלפי האדם להשמר מזה, אך בהקדמה זו מובן כמן חומר, שאמר החכם ראה והבן איך העולם כולו הוא מעשה האלקים, שהרי מי יוכל לתקן את אשר עותו, שבכוונה מכוונת הניח פינת הצפון ולא גמרו כדי שמי שיאמר שהוא אלוה יבא ויגמור הפינה הזאת, ועוד הארכתי בזה בדרושי, והנה הצדיקים יש להם כח להשלים פינת צפון על-ידי התורה שעוסקים בה, שעל כן אמרו בב"ר פ"ח בנפשותיהם של צדיקים נמלך וברא את העולם, שנאמר (דברי הימים א' ד, כג): המה היוצרים וישבי נטעים וגדרה עם המלך במלאכתו ישבו שם. על-כן הוצרך לומר כן, לפי שכשראה הב"ה מעשיהים של רשעים לא היה ראוי לבראת העולם, לפי שבשבילם נשאר פרוץ צד צפון, אך כשראה מעשיהן של צדיקים שעל-ידי עסקם בתורה משלימים אותו, נמלך עמהם ובראו, ומפיק לה מדכתיב המה היוצרים, כי כיון שהעולם נשאר פרוץ והם משלימים אותו, אין המלאכה נקראת אלא על שם הגומרה, ובעבור זה המה דוקא היוצרים. ופירש מהו זה לפי שהם יושבי נטעים, שעל-ידי תורתם ומעשיהם זוכים לישב בגן-עדן שנטע הב"ה כדכתיב ויטע ה' אלקים גן בעדן מקדם, וזוכים לגדור פרץ צפון, וזהו וגדרה ובשביל זה עם המלך במלאכתו ישבו שם, שנעשים שותפים להב"ה בבריאת העולם, ואין כאן מקום להאריך כי כבר הארכנו בזה במקומו יע"ש. על כן אמר התנא על כל העוסק בתורה לשמה ולא עוד אלא שזוכה לג' כתרים כאשר אמרנו, אלא עוד זו שכל העולם כולו כדאי הוא לו, שהוא כאילו הוא עצמו בראו לכולו כיון שהשלימות שלו תלוי בו, ובזה נקרא ריע שנעשה שותף להב"ה במעשה בראשית, ולפי שדרך העולם שכל אומן שונא בני אומנותו, לכן אמר כי לא כן הצדיקים שהם בעלי אומנותו ית', שהגם שנקרא ריע כנזכר עכ"ז הוא אהוב למעלה ונחמד למטה, לפי שגם הוא אוהב את המקום ואינו נוטל גדולה לעצמו, וכן אוהב את הבריות דהיינו לצדיקים כמותו שהם בעלי אומנותו כמו-שאמרו ז"ל על-פסוק (תהילים קכז, ה): לא יבושו כי ידברו את אויבים בשער. בקידושין פרק א' אמר רבי חייא בר אבא אפילו האב ובנו, הרב ותלמידו שעוסקין בתורה בשער א', נעשו שונאין זה את זה ואינן זזין משם עד שנעשים אוהבים זה את זה, שנאמר (במדבר כא, יד): את והב בסופה. אל תקרי בסופה אלא בסופה עכ"ל. והכוונה כי אע"פ שאמרו בכל אדם מתקנא חוץ מבנו ותלמידו, עכ"ז מתחילה נעשין אויבין זה את זה, וזהו-שכתוב אפילו האב ובנו, אמנם בסוף אוהבים זה את זה, ולפי שאמרו בחגיגה פרק א' תנו-רבנן שלשה הב"ה בוכה עליהם בכל יום, על מי שאפשר לו לעסוק בתורה ואינו עוסק, לכן אמר משמח את המקום שמי שעוסק בתורה לשמה משמח אותו ית', וכמו כן משמח את הבריות שכולם נהנים לשמוע מפיו תורה המשמחים חדושיו לב שומעם, ומלבשתו ענוה ויראה אע"פ שהעובד מאהבה גדול מהעובד מיראה כנודע, וכבר הקדים אוהב את המקום, יובן עם מה-שכתוב בזהר פרשת בראשית דף י"ב א' ז"ל: אהבה איהי בסטרא חד טב דיהב עותרא וטב ואורכא דחיי ובני ומזוני, כדין אצטריך לאתערא יראה ולמדחל דלא יגרום חובא, ועל-דא כתיב אשרי אדם מפחד תמיד. בגין דהא כליל יראה באהבה וכו'. לכן אחרי שאמר שהוא אהוב מהב"ה וודאי ישפיע עליו טובה וברכה, והוא אוהב את המקום לא בשביל זה נעדר מיראה, והוא יירא מה' שמא יגרום החטא, וזהו בכיוון ומלבשתו ענוה ויראה. שאחרי האהבה עודנו ירא את ה'. והקדים ענוה ליראה כהא דתנן בפרק ט' דסוטה וענוה מביאה לידי יראת חטא, שכן כתוב עקב ענוה יראת ה'. שאחרי הענוה באה היראה, ועוד שם ויראת חטא מביאה לידי חסידות, לפי זה אמר ומכשרתו להיות צדיק חסיד ישר ונאמן, דהיינו כשהוא ירא את ה' אז התורה מכשרתו להיות צדיק, דהיינו העושה כל מעשיו בצדק כפי הדין, ואח"כ על-ידי היראה מביאתו לידי חסידות לעשות לפנים משורת הדין, לפי ששנינו בפרק ב' אין בור ירא חטא ולא עם הארץ חסיד. לכן דייק התנא בלישניה ומכשרתו להיות צדיק, דהתורה מכשרתו וכו'. דאם אין לו תורה אי אפשר לו להיות צדיק שבא על-ידי היראה, דאין בור ירא חטא וגם בלא תורה אי אפשר להיות חסיד דאין עם הארץ חסיד, ישר במה שבין אדם לחבירו ונאמן גם-כן עם הבריות, שלא ישנה דיבורו כמו-שכתוב בפרק א' דיומא שיהא דיבורו בנחת עם הבריות, ומשאו ומתנו נאה כדי שיהיו הבריות אומרים אשרי מי שלמד תורה, ויאמר עליו ישראל אשר בך אתפאר. ומרחקתו מן החטא לפי שאמרו בפרק ג' דסוטה תורה בעידנא דעסיק בה מגנא ומצלא מיצר הרע. ואיתא בילקוט משלי ח' אין יצר הרע שולט במי שבלבו תורה, שנאמר תורת אלקיו בלבו וכו'. וכן דוד אומר בלבי צפנתי אמרתך למען לא אחטא לך. ומובן כל זה כמו-שכתוב בזהר ויקרא דף כ"ג ב' ז"ל: ומאן דקאים בליליא למלעי באורייתא, אורייתא קא מודעא ליה חוביה ולא באורח דינא אלא כאימא דאודעא לברה במלה רכיך, והוא לא אנשי ליה ותב בתיובתא קמי מריה. ז"ש לא בלבד מרחקתו מן החטא אלא זאת ועוד שאם יחטא, כי אדם אין צדיק בארץ אשר יעשה טוב ולא יחטא, התורה מודיעתו כדי שישוב, וזהו ומקרבתו לידי זכות, וזה כשיעשה תשובה שאז זדונות נעשות לו כזכיות, לפי שאמרו היכי דמי בעל תשובה שבא דבר עבירה לידו וניצול הימנה, ותנן בסוף פרק ג' דמכות כל היושב ולא עבר עבירה, דהיינו שיושב במקום העבירה ואינו עובר, נותנין לו שכר כעושה מצוה. ובזה מדוקדק ומקרבתו לידי זכות ונהנין ממנו עצה ותושיה וכו'. זה יובן היטב עם מה-שכתוב בפרק חלק אמר רבי אלכסנדראי כל העוסק בתורה לשמה משים שלום בפמליא של מעלה ובפמליא של מטה, שנאמר או יחזיק במעוזי יעשה שלום לי שלום יעשה לי. רב אמר כאילו בנה פלטרין של מעלה ושל מטה, שנאמר ואשים דברי בפיך וגו' לנטוע שמים וליסוד ארץ. רבי יוחנן אמר אף מגין על כל העולם כלו, שנאמר ובצל ידי כסיתיך. ולוי אמר אף מקרב את הגאולה שנאמר ולאמר לציון עמי אתה ע"כ. וכיון דאתא לידן המ' הזה נימא ביה מילתא, וזה עם מאי דגרסינן במציעא פרק ז' ז"ל: קא מפלגי במתיבתא דרקיעא אם בהרת קדמה לשער לבן טמא, ואם שער לבן קדם לבהרת טהור, ספק הב"ה אומר טהור וכולהו מתיבתא דרקיעא אמרי טמא, אמרי מאן נוכח, נוכח רבה בר נחמני וכו'. כי הוה קא ניחא נפשיה אמר טהור טהור, יצתה בת קול ואמרה אשריך רבה בר נחמני שגופך טהור ויצאת נשמתך בטהור ע"כ. והנה אמר טהור ב' פעמים כנגד ישיבה של מעלה ושל מטה, ולכן יצתה בת קול ואמרה אשריך רבה בר נחמני שגופך טהור ונשמתך גם-כן יצתה בטהרה, ועל כן אמר טהור טהור ב' פעמים, וזהו שאמר הכתוב או יחזיק במעוזי. שכן הב"ה אומר על רבה שהחזיק סברתו לומר טהור כדבריו ית', ובזה יעשה שלום לי בפמליא של מעלה, ואח"כ שלום יעשה לי בפמליא של מטה. ומ"ש כאילו בנה פלטרין וכו'. שעל-ידי חידושי תורה שמחדש בשעה שעוסק בתורה לשמה עושה רקיעים וארצות כאמור בזהר פרשת בראשית דף ד' ב', והם אלו הפלטרין של מעלה ושל מטה על-ידי סודות התורה ופשטיה כנזכר שם, רבי יוחנן אמר אף מגין על כל העולם כולו, שמשלים צד צפון שמשם תפתח הרעה וכדלעיל, וכשעוסק בתורה לשמה ומשלים הפרצה אין רעה באה לעולם, ולוי אמר אף מקרב את הגאולה, שכן כתוב גם כי יתנו בגוים עתה אקבצם. וכמו שפירש למעלה שגלות זה הוא על ביטול תורה, וכשעוסק בתורה מקרב את הגאולה, על כל אלה אמר התנא ונהנין ממנו עצה וכו'. שכשעוסק בתורה לשמה נהנין ממנו עצה להכריע כשיש מחלוקת בישיבה של מעלה ושל מטה שחוא מכריע ביניהם, ותושיה שבונה עולמות רקיעים וארצות, ולכן אמר ותושיה שבזה יש אותיות י"ה, שהעולם הזה דהיינו ארצות נבראו בה', ובי' ברא העה"ב שהם הרקיעים, בינה להבין דבר מתוך דבר להגין על העולם כולו, וגבורה להביא הגאולה קודם זמנה, שלכן אמר אף מקרב את הגאולה, דהיינו שמביא אותה ומקרב אותה קודם זמנה, וזוהי גבורתו שמתגבר על יצרו לעסוק בתורה שמתשת כוחו של אדם, ומביא ראיה מהכתוב שאומרת התורה לי עצה ותושיה וכו'. דקשיא ליה בכתוב שהיה לו לומר לי עצה ותושיה בינה וגבורה, מאי אני בינה ואח"כ לי גבורה, אלא ודאי שהכוונה כמו שאמרנו שעל-ידי התורה לו עצה להשלים בין פמליא של מעלה כנ"ל ותושיה לברוא עולמות, ולפי שבאים מכח התורה אמר לי, אך בבינה להגין על כל העולם, אמר אני בינה שהיא בעצמה היא הבינה להשלים צד צפון, שלכן בינה הוא לשון בנין, שבונה צד צפון הפרוץ, שכן היה מסתכל בתורה ובורא את העולם, ובזה לי גבורה לקרב את הגאולה שעל-ידי לימוד תורה תבא הגאולה קודם זמנה, ונותנת לו מלכות וממשלה וחיקור דין, קשה מה המה אלה שהרי פירשנו למעלה זוכה לדברים הרבה, כתר מלכות וכתר כהונה. ועוד צריך להבין שכל המשנה מדברת שלא לנוכח ואם-כן מאי והוי צנוע וארך רוח לנוכח, ועוד היל"ל ומחול על עלבונך, ולמה חזר ואמר ומוחל על עלבונו שלא לנוכח, וכן ומגדלתו ומרוממתו, שאם נותנין לו מלכות וממשלה איזו גדולה יש יותר מזה, ואפשר דתני והדר מפרש, שתחילה אמר זוכה לדברים הרבה ולפי שהוצרך לומר ולא עוד אלא שכל העולם כולו כדאי הוא לו, ודאביזריה האריך בזה, ואח"כ חזר על הראשונות ופירש מה הם הדברים הרבה שהזכיר מתחילה, דהיינו ונותנת לו מלכות וממשלה, וכמו שאמרו בגיטין סוף פרק הנזקין מנא לן דרבנן איקרו מלכי, דכתיב בי מלכים ימלוכו. אמנם היה אפשר לומר דאפילו הכי שנקראו מלכים, לא שיש בהם כח מלכות, לכן אמר וממשלה. והוא מה-שכתוב בפרק ז' דיומא אמר רבי יוחנן שלשה זרים הם, של מזבח של שלחן של ארון. של מזבח זכה אהרן ונטלו, של שלחן זכה דוד ונטלו, של ארון עדין הוא מונח, כל הרוצה ליטול יבא ויטול, שמא תאמר פחות שבהן הוא, תלמוד-לומר בי מלכים ימלוכו וכו'. ועוד שם ועשו ארון עצי שטים מכאן לת"ח שבני עירו מצווין לעשות מלאכתו עכ"ל, לפיכך אמר ונותנת לו מלכות שהוא כתר תורה וא"ת כיון שכל הרוצה ליטול יבא ויטול, הייתי אומר שהוא פחות מכלן לכן אמר וממשלה שאדרבא הוא מושל על כלן וכמ"ש רש"י ז"ל, בי מלכים ימלוכו וגדול הוא הממליך מן המלך וכדתנן שלשה כתרים הם כתר תורה וכתר כהונה וכו' ופירשנו לעיל בפ"ד שלכן אמר כתר תורה וכתר כהונה וכתר מלכות וכו' לפי שכלם נמשכים מכתר תורה ע"ש, וחקור דין לפי שהמשפט לאלקים הוא ואיתא במדרש רבתי דקהלת י"א ע"פ כאשר אינך יודע וכו' כעצמים בבטן המלאה ז"ל שבעה דברים מכוסים מבני אדם וא' מהם עומק הדין וכו' לכן אמר שנותנת התורה לאדם ענין לחקור הדין ולבא על אמתתו, ולא זו בלבד אלא עוד ומגלין לו רזי תורה ובזה נעשה כמעין המתגבר וכו' כי הנה שנינו בסוף בבא בתרא א"ר ישמעאל הרוצה שיחכים יעסוק בדיני ממונות וכו' שהן כמעין הנובע לכן כנגד חקור דין אמר כמעין המתגבר וכנגד ומגלין לו רזי תורה אמר וכנהר שאינו פוסק והולך שהוא התורה שנקראת נהר כמובא בזהר פרשת בראשית דף כ"ו א', ונהר דא עמודא דאמצעיתא וכבר ידוע ליודעי חן שזה הוא התורה ועוד בתקוני הזהר חדש דף ל"ב ב' נהר יוצא מעדן ומאי ניהו מצות עשה ומצות לא תעשה כחושבן נה"ר ונלע"ד שזהו מילוי נהר נו"ן ה"א ר"ש גימטריא עם הכולל תרי"ג ובגימטריא ברית שכן הנהר הוא סוד היסוד אות ברית קדש והוא ר"ז גימטריא או"ר הרי בכוון ומגלין לו רזי תורה ונעשה כנהר שאינו פוסק שהוא משפיע תמיד ואינו פוסק לעולם ולכן נקרא כל כדכתיב כי חנני אלקים וכי יש לי כל וגם הוא סוד תורה דגוף וברית חשבינן חד, ודי בזה למבין וכל זה לפי הנסחא שמצאתי בדרך חיים ובכמה משניות ואף לנסחאות אחרות דגרסינן ונעשה כמעין שאינו פוסק וכנהר שמתגבר והולך גם כן יבא הטיב ודוק אך הנסחא הראשונה עיקר שכן בפ"ב ר"א בן ערך מעין המתגבר ולפי שאמרו בפסחים פ"ו כל המתיהר אם חכם הוא חכמתו מסתלקת ממנו, וכן מצינו בא לכלל כעס בא לכלל טעות ומצינו במשה שבשביל שכעס על פקודי החיל נתעלמה ממנו הלכות גיעולי גוים וכן שאר דכרים לכן הזהיר והוי צנוע שלא להתיהר ולהתנהג בענוה וצניעות שבזה חכמתו מתקיימת וארך רוח שלא לכעוס וכנגד מ"ש שמגלין לו רזי תורה הזהיר על הצניעות שלכן נקרא רזי תורה שצריך להצניעם ושלא לגלותם לכל אדם וכנגד וחקור דין הזהיר על הכעס שבבא בעלי דינין לפניו לא יכעוס כדי שלא יתעלם ממנו עומק הדין, ואחר שהזהיר על שתים אלה חזר על התורה ואמר ומוחל על עלבונו כלומר שא' מהמדות שנותנת לו התורה היא להיות מוחל על עלבונו שכן מצינו ביומא פרק ב' כל ת"ח שאינו נוקם ונוטר כנחש אינו ת"ח וכו' והא תניא הנעלבין ואינן עולבין וכו' ועליהם הכתוב אומר ואוהביו כצאת השמש בגבורתו וכו' דמפייסין ליה ומפייס ופירש רש"י דמפייסי לבקש מחילה ע"כ ז"ש ומוחל על עלבונו שמבקשין ממנו מחילה ומתפייס ומוחל על עלבונו, ומגדלתו ומרוממתו על כל המעשים, הוא מה-שכתוב בפרק ט' דברכות על בן זומא שראה אוכלוסא בהר הבית. ופירש רש"י חיל גדול של שישים רבוא, אמר ברוך חכם הרזים וברוך שברא כל אלה לשמשני. ופירש רש"י ז"ל עשיר היה והכל באים אצלו לסחורה. וקשה מאד וכי בן זומא היה עוסק בסחורה, ועוד איך יבאו אליו ששים רבוא לסחורה, לכן נלע"ד שיובן עם מאי דאיתא בסוטה פרק ט' משמת בן זומא בטלו הדרשנים. וכתב בעל מגלה עמוקות אופן ט' ששים רבוא פרצופים יש בעולם כנגד ששים רבוא אותיות התורה. ובאופן קפ"ו כתב כי לכל א' מישראל יש אות אחת מששים רבוא אותיות התורה, ולכן משה רבינו ע"ה כלול מששים רבוא נשמות ישראל כי הוא היה הצינור ליתן שפע לכל הדור יע"ש בארוכה, ושנינו בפרק קמא דברכות אמר ראב"ע אני הייתי כבן שבעים שנה ולא זכיתי שתאמר יציאת מצרים בלילות עד שדרשה בן זומא. לכן כשראה בן זומא אוכלוסא בהר הבית שהם ס' רבוא, אמר ברוך חכם הרזים. ופירש רש"י שיודע מה שבלב כל אלו, דהיינו שבהם יש כל רזי התורה שיש בה ס"ר אותיות כדלעיל, וברוך שברא כל אלה לשמשני שעל ידם היה מחדש כל חדושי תורה, כיון שהוא היה גדול בדורו וראש הדרשנים והוא היה הצינור להשפיע לכולם מחכמתו ולדרוש טעמי תורה, בזה אתי שפיר מ"ש רש"י ז"ל שלא מרבו יתירא דאית ביה אמר שברא כל אלו לשמשני, אלא שהיה חכם גדול ועשיר בתורה, על-דרך שפירש רש"י ז"ל בפרשת דברים חכם דומה לשלחני עשיר וכו' והכל באים אצלו לסחורה לחדש על ידו דברי תורה כי טוב סחרה מסחר כסף. ובזה יפורש ומגדלתו ומרוממתו, שכל העוסק בתורה לשמה זוכה להיות גדול בדורו ואף גם זאת לכל המעשים, דהיינו ס' רבוא פרצופים שיש בעולם שהוא גדול מכולם על-ידי התורה שעוסק בה לשמה, וזהו הכפל ומגדלתו בתורה עד שנעשה ראש לכלם ומרוממתו על כל המעשים.

^ משנה ג.
@ אמר רבי יהושע בן לוי: בכל יום ויום בת קול יוצאת מהר חורב ומכרזת ואומרת אוי להם לבריות מעלבונה של תורה, שכל מי שאינו עוסק בתורה נקרא נזוף, שנאמר (משלי יא): נזם זהב באף חזיר אשה יפה וסרת טעם. ואומר (שמות לב): והלוחות מעשה אלקים המה והמכתב מכתב אלקים הוא חרות על הלוחות. אל תקרא חרות אלא חירות, שאין לך בן חורין אלא מי שעוסק בתורה, וכל מי שעוסק בתורה הרי זה מתעלה, שנאמר (במדבר כא): וממתנה נחליאל ומנחליאל במות.
מה נשתנה הר סיני תנא הזה שאמר בת קול יוצאת מהר חורב ולא מהר סיני, ומי שומע זה הבת קול דאם אין לו שומעים מה יתן ומה מוסיף, ומה שייכות יש במ"ש והלוחות וכו' עם הקודם וכן הנמשך, אמנם הברייתא הזאת הובאה בשמות רבה פ' מ"א וז"ל והלוחות מעשה אלקים המה, אמר רבי יהושע בן לוי בכל יום ויום בת קול יוצאת מהר חורב ואומרת אוי להם לבריות מעלבונה של תורה שכל מי שאינו עוסק תדיר בתורה הרי זה נזוף להב"ה שנאמר והלוחות מעשה אלקים המה חרות על הלוחות מהו חרות ר' יהודה ור' נחמיה ורבנן, ר' יהודה אומר א"ת חרות אלא חירות מן המלכיות ר' נחמיה אומר חירות ממלאך המות ורבותינו אמרו חירות מן היסורין עכ"ל ובילקוט פ' כי תשא ע"פ וישבר אותם תחת ההר ז"ל נסתכל משה בלוחות וראה שפרח כתב מעליהן והשליכן מידיו וכו' באותה שעה נגזר גזירה על ישראל שילמדו אותם מתוך הצער ומתוך השעבוד ומתוך הטלטול ומתוך הטירוף ומתוך הדוחק וכו' ובשביל אותו הצער שהם מצטערין עתיד הב"ה לשלם להם שכרם לימות המשיח כפול ומכופל והנה כבר כתבנו לעיל בפ"א על משנת משה קבל שלא כרת הב"ה ברית עם ישראל אלא על תורה שבע"פ שהיא קשה ללמוד ויש בה צער גדול וכו' וא"ת על תורה שבכתב כפה עליהם את ההר כגיגית והלא משעה שאמר להם מקבלין אתם את התורה ענו כלם ואמרו נעשה ונשמע וכו' אלא אמר להם על תורה שבע"פ וכו' והכל יובן עם מ"ש בירושלמי דשקלים פ"ו חנניה אחי ר' יהושע אומר בין כל דבור ודבור דקדוקיה ואותיותיה של תורה וכן בפ"ק דברכות עלה אלי ההרה ואתנה לך את לוחות האבן אלו עשרת הדברות והתורה זו מקרא והמצוה זו משנה אשר כתבתי אלו נביאים וכתובים להורותם זו גמרא מלמד שכלם ניתנו למשה בסיני וכבר כתבנו לעיל פ"ג על משנת ר' דוסתאי כל השוכח דבר א' וכו' מ"ש במ' חקור דין ח"ב פי"ו שבלוחות ראשונות היה חרות כל מה שתלמיד ותיק עתיד לחדש בתורה ע"ש, ובזה נבין מ"ש בפ' תשא ויפן וירד משה מן ההר ושני לוחות העדות בידו וכו' והלוחות מעשה אלקים המה וכו' דקשה מאי שייטיה להאי קרא הכא שהיה לו לומר זה אחרי מ"ש למעלה ויפן אל משה ככלותו וכו' שם היה לו לומר והלוחות מעשה אלקים המה ולמה המתין לאומרו כאן שנראה לכאורה חוץ למקומו, ועוד אם כבר ידע מרע"ה שחטא ישראל למה לו להביא הלוחות למטה שהוצרך לשברם יניחם למעלה ואח"כ כשעשו תשובה יחזור לקחתם, אך בשמות רבה פ' מ"ו איתא ז"ל אתה מוצא בשעה שא"ל הב"ה לך רד כי שחת עמך היה תופס בלוחות ולא היה מאמין שחטאו ישראל אמר אם איני רואה איני מאמין שנאמר ויהי כאשר קרב אל המחנה שלא שיברן עד שראה בעיניו וכו' דקדק המ' בלשונו באמרו ולא היה מאמין שחטאו ישראל דח"ו שלא היה מאמין לדברי הב"ה אלא בשעה שא"ל כי שחת עמך דהיינו הערב רב שהוציא ממצרים בלי רשותו של מקום כנזכר לרז"ל, לא היה מאמין משה שגם ישראל חטאו כמ"ש בזהר פרשת תשא דסגיאין הוו דאשתתפו בהדייהו בלבא שעל כן השקם כסוטות ועליהם אמר אם איני רואה איני מאמין וזהו ויהי כאשר קרב אל המחנה וירא את העגל ומחולות דייק בלישניה אל המחנה דהיינו מחנה ישראל דאילו ערב רב היו חוץ לענן וחוץ למחנה ישראל אך כאשר קרב אל המחנה וראה שישראל לא מיחו בידם שפט שגם הם היו בעצה ולכן וישלך מידיו את הלוחות וישבר וכו' ולפי שידע משה כמה קטרגו המלאכים על התורה שלא תינתן לישראל לכן רצה להביא עמו את הלוחות שאם יניחם למעלה יתן מקום למלאכי השרת לקטרג ולא יתנם עוד אליו וכמ"ש בשמות רבה פ' מ"ב א"ר יצחק בשעה שא"ל הב"ה לך רד חשכו עניו של משה ונעשה כסומא מן הצרות והיו מלאכי השרת מבקשים להרגו וכו' וזה לפי שהיה בלבם עליו על ששבה את התורה, הנה כי כן אחר שאמר ויפן וירד משה מן ההר שפנה ממחשבה זאת שישראל ידם במעל ולכן ושני לוחות העדות בידו מהטעם הנזכר לוחות כתובים משני עבריהם וכו' לפי שבין כל דבור ודבור היו כללותיה ודקדוקיה של תורה, כי הנה והלוחות מעסה אלקים המה וזה כנגד תורה שבעל פה שהכל היה כתוב שם להיותם מעשה אלקים מעט מחזיק את המרובה, וכנגד שבכתב והמכתב מכתב אלקים הוא והכל היה הרות על הלוחות, ואחרי כל אלה נבא לביאור הברייתא בכל יום ויום בת קול יוצאת מהר חורב דהיינו באותו מקום ששיבר משה את הלוחות וישבר אותם תחת ההר לרמוז לאותו הר שכפה עליהם כגיגית כדי שיקבלו תורה שבעל פה ואם היו זכאי' בנתינת הלוחות היו לומדים תורה שבעל פה בלי צער ובלי טרחא כי כל א' היה רואה בעיניו מה שראוי לו לחדש בתורה כנזכר במדרש ח"ד הנזכר ועתה ששיבר את הלוחות נגזר עליהם שילמדו מתוך הצער וכו' כדלעיל ולכן בת קול יוצאת מהר חורב לשון חרבן מאותו מקום שנחרבו הלוחות, ומי שומע זה נשמתו של אדם כמ"ש בזהר פ' ויקרא דף כ"ג ב' ע"פ או הודע אליו ז"ל בשעתא דב"נ חב קמי קב"ה ולא אשגח בחטאיה וכו' נשמתיה ממש סלקת ואסהידת קמיה קב"ה כדין פקיד מלכא לכ"י ואמר או הודע אליו וכו' לאושיט דינא עליה וכו' שהנשמה שלו שהיא רוחנית מרגשת בבת קול ואז באים לו הרהורי תשובה כן הדבר הזה הנשמה שומעת הבת קול שמכרזת ואומרת אוי להם לבריות וכו' ולכאורה נראה שהיה די שיאמר אוי לבריות מאי להם אלא ודאי שזהו מש"ה שיחת לו לא בניו מומם וכו' שיובן עם מ"ש אליהוא לאיוב בסי' ל"ה אם חטאת מה תפעל בו כי אין פגם מעשה התחתונים גורע כחו ית', ואפי' אם רבו פשעיך מה תעשה לו וכמו כן אם צדקת מה תתן לו מרצונך או מה מידך יקח בעל כרחך וזה מדבר על הצדקה כי אם תתן צדקה לעני מה תתן לו יתברך שהרי כבר קידמך לתת לך ממון ומשלו תתן לו או מה מידך יקח שלא הקדימך תחלה לכן אמר ריב"ל שבת קול אומרת אוי להם לבריות מעלבונה של תורה שמקבלת עלבון מהם להניחה בקרן זוית שאינם עוסקים בה אחרי שניתנה להם, ודייק באמרו לבריות לפי מ"ש ריב"ז אם למדת תורה הרבה אל תחזיק טובה לעצמך כי לכך נוצרת ועיין לעיל פ"ב מה שפירשנו על זה, וא"כ אוי להם לבריות שנבראו כדי לעסוק בתורה והם לא עושים כן וזהו עלבון התורה, האמנם אין זה גרעון אליה רק להם, שכל מי שאינו עוסק בתורה נקרא נזוף במדרש שמואל גריס שאינו עוסק בתורה תדיר וכן נראה מהמדרש שמות רבה שנזכר למעלה, וכן הסברא נותנת דאילו במי שאינו עוסק בתורה כלל מדבר, לא די לו שיהיה נזוף רק חטאו ישא האיש ההוא שביטל מצות עשה ודברת בם, אלא ודאי שכל מי שאינו עוסק בה תדיר נקרא נזוף וכן הוא במ' הנ"ל שכל מי שאינו עוסק תדיר בתורה הרי זה נזוף להב"ה דהיינו מי שאינו עוסק בתורה שבעל פה וטורח בה להבין טעמיה שלכן כששיבר משה את הלוחות כתוב ומשה יקח את האהל וכו' אמר מנודה לרב מנודה לתלמיד, לפי שלא ירצו לעסוק בתורה שבעל פה מפני הטורח כיון שנשברו הלוחות כדלעיל, ומביא ראיה מפסוק נזם זהב באף חזיר, כי הנה החזיר שאינו יודע ערכו של נזם זהב הוא משים אפו באשפות ובמקום הטינופת ואינו נמנע, כך מי שיש לו תורה שבכתב ואינו עוסק בתורה שבעל פה לידע טעמי המצות ופירוש התורה הרי הוא נמשל לנזם זהב וכו' לפי שאשה יפה שהיא התורה כדגרסינן בפ"ו דיבמות כמה טובה אשה טובה שהתורה נמשלה בה, וסרת טעם שכשאינו עוסק בתורה שבעל פה נשארת התורה שבכתב בלי טעם ולפי שיש פתחון פה לבעל דין לחלוק אם כל כך חביבה תורה שבעל פה למה לא ניתנה גם היא בכתב, לכן אמר ואומר והלוחות מעשה אלקים המה שכבר פירשנו שכל מה שתלמיד ותיק עתיד לחדש בתורה הכל היה על הלוחות ולפי שיקשה דהיה  לו לומר חרות בלוחות לפיכך פי' א"ת חרות אלא חירות שכן הח' נקודה קמץ שאחריה א' והיא מתחלפת באות י' של חירות כי אותיות יהוא מתחלפות כמ"ש לעיל פרק ג' במשנת כל המקבל שאין לך בן חורין אלא מי שעוסק בתורה ובמ' של שמות רבה דלעיל אמר ר' יהודה חירות מן המלכיות שכן שנינו במכילתין פ"ג כל המקבל עליו עול תורה מעבירין ממנו עול מלכות ועול דרך ארץ וזה לפי שאם לא נשברו לוחות ראשונות לא נחרב הבית ולא גלו ישראל במלכיות, ור' נחמיה אמר חירות ממלאך המות שכן כתוב שם בשמות רבה א"ר אליעזר בנו של ר' יוסי הגלילי אם יבא מלאך המות ויאמר לפני הב"ה על חנם בראתני בעה"ז, הוא אומר על כל אומה שבעולם השלטתי אותך חוץ מאומה זו שנתתי לה חירות, והמופת הוכיח בדהע"ה כמ"ש בפ' במה מדליקין ז"ל ההוא יומא דבעי מיניה נפשיה קם מלאך המות קמיה ולא יכיל ליה דלא הוה פסיק פומיה מגרסא וכו' וכן בפ' הפועלים ברבה בר נחמני לא הוה מצי מלאך המות למקרב ליה מדלא הוה קא פסיק פומיה מגרסיה, כי התורה עץ חיים היא למחזיקים בה ואין רשות למ"ה להמיתו ורבותינו אמרו חירות מן היסורין שהרי התורה נקראת תושיה שמתשת כחו של אדם מרוב הטורח שצריך להשיגה ולכן הוא חירות משאר יסורין ועוד איתא בפ"ק דברכות אמר ר"ל כל העוסק בתורה יסורין בדלין הימנו וכו' ובזה יובן מ' הילקוט פ' כי תשא שכתבנו לעיל שכשנשברו הלוחות נגזרה גזירה על ישראל שילמדו אותם היינו הדברים שהיו כתובים על הלוחות הראשונים מתוך הצער ומתוך השעבוד דהיינו צער שעבוד מלכיות, ומתוך הטלטול ומתוך הטרוף כלפי שהיו חירות ממלאך המות, ואחר שנשברו הלוחות חזר מלאך המות למקומו וצריך טלטולא דגברא לילך למקום שנגזרה עליו מיתה כההוא עזבדא דתרין כושאי המובא בפ' החליל דשלמה שדרינהו למחוזא דלוד כי מטו אבבא שכיבו ועל זה אמר שלמה רגלוהי דבר איניש אינון ערבין ביה לאתר דמתבעי לתמן מובילין יתיה ועם זה אני מפרש הפ' תוסף רוחם יגועון ואל עפרם ישובון שהיה לו לומר ואל עפר ישובון כמ"ש כי עפר אתה ואל עפר תשוב, אך יובן עם מ"ש בפרקי ר"א פ' י"א ז"ל ולמה כינס את עפרו מד' פינות העולם שכל מקום שילך אדם ובא קצו להפטר מהעולם משם הוא עפר גופו ולשם הוא חוזר וזהו בכיוון ואל עפרם דוקא ישובון, והשתא אתי שפיר מתוך הטלטול על מלאך המות ומתוך הטירוף שכך הוא טורף דעתו של אדם בשעת מותו כנודע כשרואה אותו כנזכר לרז"ל בפ"ק דע"א ע"ש, ומתוך הדוחק ומתוך שאין להם מזונות להפך ממה שהיו חירות מן היסורין כי כבר אז"ל בשמות רבה פ' ל"א אין לך מדה קשה מן העניות שכל מי שהוא מדוקדק בעניות כאילו דבוקים בו כל היסורים שבעולם וכו', ועכ"ז העוסק בתורה תדיר הרי הוא חירות מכלם כדלעיל שגם מלאך המות אינו שולט עליו, נחזור לעניננו אמר עוד שכל מי שעוסק בתורה הרי זה מתעלה ר"ל שמתעלה על כל, שמעבירין ממנו עול מלכות ועול דרך ארץ וגם משאר האדם המעותדים לחרבו של מלאך המות שנאמר וממתנה נחליאל וכו', שיובן עם מ"ש שם בתנחומא פ' נח העם ההולכים בחשך ראו אור גדול אלו בעלי תורה שבע"פ שהב"ה מאיר עיניהם באיסור והיתר בטמא ובטהור ולעתיד לבא ואוהביו כצאת השמש בגבורתו וכו', ובסוף הענין אמר ולפיכך קבע הב"ה שתי ישיבות לישראל שיהיו הוגין בתורה יומם ולילה וכו' ואותן שתי ישיבות לא ראו שבי ולא שמר ולא שלל ואף לימות המשיח אין חבלו של משיח רואין ומשם מתחלת הגאולה ומשם עולין לירושלים וכו' זהו בכיוון הרי זה מתעלה שנאמר וממתנה נחליאל כמ"ש בערובין פ"ה אם משים אדם את עצמו כמדבר הזה שהכל דשין אותו תורה ניתנת לו במתנה ור"ל שעוסק תמיד בתורה ומורה הוראות לישראל שהכל הולכין אצלו ללמוד תורה אז התורה ניתנה לו במתנה שלא ישכח אותה לעולם ולפי שמתנה יש לה הפסק לכן אמר וכיון שניתנה לו במתנה נחלי אל, דהיינו שאז הויא לו כירושה שאין לה הפסק וזהו נחלו אל שאע"פ שניתנה לו במתנה עכ"ז תמיד הוא חוזר עליה ועוסק בה תדיר נחלי אל שנתנה לו בנחלה וכיון שנחלו אל עולה לגדולה שנאמר ומנחליאל במות.

^ משנה ד.
@ הלומד מחבירו פרק אחד או הלכה אחת או פסוק אחד או אפילו אות אחת, צריך לנהוג בו כבוד, שכן מצינו בדוד מלך ישראל, שלא למד מאחיתופל אלא שני דברים בלבד, קראו רבו אלופו ומידעו, שנאמר (תהילים נה), ואתה אנוש כערכי אלופי ומידעי. והלא דברים קל וחומר, ומה דוד מלך ישראל שלא למד מאחיתופל אלא שני דברים בלבד עשאו רבו אלופו ומיודעו. הלומד מחבירו פרק אחד או הלכה אחת או פסוק אחד או אפילו אות אחת, על אחת כמה וכמה שצריך לנהוג בו כבוד, ואין כבוד אלא תורה, שנאמר (משלי ג) כבוד חכמים ינחלו. (שם כח) ותמימים ינחלו טוב. ואין טוב אלא תורה שנאמר (שם ד): כי לקח טוב נתתי לכם תורתי אל תעזובו.
מה המה אלה הד' דברים שהזכיר דבתו סגי שיאמר הלמד מחבירו אפילו אות אחת צריך לנהוג בו כבוד וכ"ש הלמד פסוק או הלכה או פרק, ועוד הק"ו יש לו פרכא דמה לדוד לפי שלמד מאחיתופל שני דברים תאמר במי שלמד אות אחת שצריך לנהוג בו כבוד, עוד קשה בפ' שהביא כבוד חכמים ינחלו טוב שהוא במשלי ג', ומסיים וכסילים מרים קלון ומביא ותמימים וכו', שם במשלי כ"ח, משגה ישרים בדרך רע בשחותו הוא יפול ותמימים ינחלו טוב, ולהבין כח זה צריך להקדים מאי דגרסינן בפ' אלו מציאות על משנת אבידת אביו ואבידת רבו של רבו קודמת ת"ר רבו שאמרו רבו שלימדו חכמה ולא רבו שלימדו מקרא ומשנה דברי ר"מ ר' יהודה אומר כל שרוב חכמתו הימנו ר' יוסי אומר אפי' לא האיר עיניו אלא במשנה אחת זהו רבו אמר רבא כגון רב סחורא דאסברן זוהמא ליסטרון, ופרש"י ז"ל שלימדו חכמה סברת טעמי המשנה וכו' והיא נקראת גמרא, מקרא תורה נביאים וכתובים משנה כמו שהן שנויות ואין טעמן מפורש בהן, כל שרוב חכמתו הימנו אם מקרא אם משנה אם גמרא, האיר עיניו שהודיעו טעם משנה אחת שלא יכול להבין, זוהמא ליסטרון בסדר טהרות היא שנויה ולא הייתי יודע מה כלי הוא והודיעני שהיא כף וכו' הנה כי כן הבריתא הזאת סוברת שכל דברי התנאים הנז' הם אמת ועל כלם צריך לנהוג כבוד במי שלמד הימנו אך מחלוקתם אינה אלא ברבו שנאמר במשנה שאבידתו קודמת לשל אביו אך בענין הכבוד כלם מודים שצריך לנהוג בו כבוד ולכן אמר הלמד מחבירו כלומר אע"פ שאינו רבו מובהק עכ"ז הלמד ממנו פרק א' דהיינו בגמרא או הלכה אחת זו היא משנה שנק' הלכות כנזכר במקומו וזהו מ"ש שלא האיר עיניו אלא במשנה אחת וזהו בתורה שבע"פ, או פסוק א' בתורה שבכתב או אפילו אות אחת צריך לנהוג בו כבוד ולכן הביא כל המחלוקות לומר שאין כלם שוין רק לכל אחד צריך לנהוג בו כבוד כפי שלמד הימנו ולכן אמר צריך ולא חייב כי אין החייב רק ברבו מובהק אך לכל אלה צריך לנהוג בו איזה כבוד ולכן אמר לנהוג ולא אמר צריך לכבדו לפי שלא כלם שוין רק כל א' כפי שלמד הימנו, שכן מצינו בדוד מלך ישראל כי דוד בעצמו היה אדם גדול בתורה שהלכה כמותו בכל מקום, ועוד שהיה מלך ישראל ואע"פ שלא למד מאחיתופל שהיה רשע אלא שני דברים בלבד לפי שלא היה רבו מהטעם שאמרו אם הרב דומה למלאך ה' צבאות תורה יבקשו מפיהו ואם לאו אל יבקשו תורה מפיהו כדאיתא בפ"ב דחגיגה ואלו השני דברים שלמד היו באקראי בעלמא כמו שנאמר ועכ"ז עשאו רבו אלופו ומיודעו שנאמר ואתה אנוש כערכי, אמר עשאו רבו כלומר אע"פ שלא היה ראוי לכך, עכ"ז כשלמד ממנו שני דברים בלבד עשאו רבו וכו' וקשה שמן הכתוב לא נראה אלא שעשאו אלופו ומיודעו ואם בכללם נשמע שעשאו רבו למה הביא התנא ג' דברים רבו אלופו ומיודעו, אך  נלע"ד שבאמרו ואתה אנוש כערכי נלמד שעשאו רבו, וזה דתנן במכילתין פ"ד וכבוד חבירך כמורא רבך וא"כ כיון שאמר ואתה אנוש כערכי שהוא שוה אליו והוי כחבירו ממילא נלמד שעשאו רבו שהרי בהיותו חבירו חייב בכבודו כמורא רבו, ויתר על כן קראו ג"כ אלופו ומיודעו כדי שלא נשמע מאמרו ואתה אנוש כערכי שהוא שוה אליו ולא יותר, לכן אמר בפי' אלופי מלשון ואאלפך חכמה, ומיודעי שהודיעו מה שלא ידע והם השני דברים שכנגד שניהם אמר אלופי ומיודעי, ומה המה אלה השני דברים פירש הכתוב ואמר אשר יחדיו נמתיק סוד בבית אלקים נהלך ברגש ופרש"י ז"ל סמוך להאי קרא דואתה אנוש כערכי סמיך אידך קרא אשר יחדיו נמתיק סוד לפי שמצאו אחיתופל לדוד שהיה יושב יחידי ועוסק בתורה א"ל למה אתה לומד יחידי והלא כבר נאמר חרב אל הבדים ונואלו שוב פעם אחרת מצאו שהיה נכנס לבית מדרשו בקומה זקופה א"ל והלא כבר נאמר ומקדשי תיראו שצריך לו לאדם ליכנס שם במורא כדי שתהא אימת שמים עליו וכה"א בבית אלקים נהלך ברגש לשון אימה ופחד ובפי' הרמב"ם הוסיף וי"א שהיה נכנס לבית המדרש יחידי וא"ל בבית אלקים נהלך ברגש שחייב אדם להכנס שם בקבוץ עם לפי שנאמר ברוב עם הדרת מלך ורגש הוא לשון אסיפה כמו למה רגשו גוים עכ"ל, ויש להקשות לדהע"ה מה היתה סברתו ללמוד או ליכנס לביה"מ יחידי וכן לילך בקומה זקופה שהרי אז"ל כי ההולך בקומה זקופה כאילו דוחק רגלי שכינה, אמנם נלע"ד שיובן עם מ"ש בפ"ד דברכות תנא אותו היום סילקוהו לשומר הפתח וניתנה רשות לתלמידים ליכנס שהיה רבן גמליאל מכריז ואומר כל תלמיד חכם שאין תוכו כברו אל יכנס לבית המדרש משום דאמרינן כל השונה לתלמיד שאינו הגון כאילו זורק אבן למרקוליס ור"א בן עזריה ה"מ היכא דקים לן שאינו הגון וראב"ע דרש לעולם יעסוק אדם בתורה ובמצות שלא לשמן שמתוך שלא לשמן בא לשמן ונלע"ד שמחלוקתם תלוי במ"ש בערכין פ"ג א"ר חמא בר חנינא מאי תקנתם של מספרי לשון הרע אם ת"ח הוא יעסוק בתורה שנאמר מרפא לשון עץ חיים ר' אבא בר חנינא אמר סיפר אין לו תקנה שכבר כרתו דוד ברוח הקדש שנאמר יכרת ה' כל שפתי חלקות וכו' כי הנה ר"ג שהיה מזרע בית דוד סבר סיפר אין לו תקנה שכבר כרתו דוד בר"ה ולכן כל ת"ח שאין תוכו כברו שהוא בעל לשון הרע ובפיו שלום את רעהו ידבר ובקרבו ישים ארבו אל יכנס לבית המדרש, שאין לו תקנה בתורה כי הנה ת"ח מרבים שלום בעולם וזה גורם קטטה בעולם לכן אל יכנס לב"ה, אך ראב"ע סבר שבתורה יש תקנה ללה"ר כר' חמא שנאמר מרפא לשון עץ חיים, גם בזה נאמר שדוד ידע שהיו בדורו דלטורין ובפרט דואג ואחיתופל שהיו בעלי לשון הרע כנודע ולכן היה עוסק בתורה יחידי כי הוא סבר סיפר אין לו תקנה ולכן מי שהיה מספר לשון הרע לא יכנס לבית המדרש וטוב ללמוד יחידי א"ל אחיתופל וחלא כבר נאמר חרב אל הבדים ונואלו, כלומר אתה סבור להנצל מחרב בעל לשון הרע וללמוד יחידי, אינו כן שהרי כבר נאמר חרב אל הבדים ונואלו כי לא בלבד ששולט בם חרבו של בעל לשון הרע אלא שהחרב ממש יהיה עונש הלומד יחידי וניצול מחרב ונידון בחרב וקבל ממנו דבר זה וקראו רבו בעבור שלמד ממנו כי טוב להניח ליכנס כמה תלמידים בבה"מ, ופעם אחרת מצאו שהיה נכנס לבית מדרשו בקומה זקופה כי סבר דוד כיון שאמרו ז"ל מצוה לרוץ לדבר מצוה אפילו בשבת וכ"ש ליכנס לבית הכנסת כדאמרי' בפ"ק דברכות א"ר זירא אגרא דפרקא ריהטא, הרץ אינו יכול ליזהר מללכת בקומה זקופה, וא"ל אחיתופל בבית אלקים נהלך ברגש לשון אימה ופחד, וזה כמ"ש בשם האר"י זלה"ה שאע"פ שמצוה לרוץ, עכ"ז בהגיעו לפתח בית הכנסת ישהא מעט לקיים בבית אלקים נהלך ברגש, ולי"א שמצאו שהיה נכנס לב"ה יחידי הוא מ"ש בספר אלון בכות שלנו ע"פ ברוב עם הדרת מלך שיובן עם מ"ש בזהר פ' תרומה קל"א א' ת"ח ההוא קדמאה דאשתכח בבי כנשתא זכאה חולקיה דאיהו קיימא בדרגא דצדיק בהדי שכינתא וכו' למלכא וכו' אוף הכא כיון דחד אקדים ואשתכח בבי כנישתא שכינתא אתיא ואשכח ליה כדין אתחשב כאילו כלהו אשתכחו תמן וכו' ע"ש כי הענין ארוך וערוך לעניננו שלכן היה מקדים ליכנס לב"ה יחידי וכמ"ש משכני אחריך נרוצה שהראשון שנכנס לב"ה יש לו שכר כלם לפי שכלם באים אחריו, וזהו משכני לשון יחיד לפי שאחריך נרוצה יחד כלנו הביאני המלך חדריו לב"כ ולב"מ וז"ש פדה בשלום נפשי שהיא התפלה שנקראת נפש כדכתיב טורף נפשו באפו שפירש על התפלה ואף על פי שאני יחיד פדה תפלתי שלא יאחזוה החצונים יען כי ברבים היו עמדי שכלם באים אחרי, וזאת היתה כונת דוד וא"ל אחיתופל שראוי ליכנס ברגש לשון רגשו גוים שר"ל אסיפת עם כי טוב ליכנס בעשרה תחלה, ועל שני דברים אלה שלמד מאחיתופל קראו רבו אלופו ומיודעו, והלא דברים ק"ו ומה דוד מלך ישראל שהיה גדול בסנהדרין וגם היה מלך ישראל ולמד מאחיתופל הרשע שני דברים בלבד עשאו רבו וכו' הלמד מחברו שאינו גדול ממנו שעל זה קראו חבירו אע"פ שאינו לומד אלא פרק א' וכו' עאכ"ו שצריך לנהוג בו כבוד לא אמר שיעשנו רבו אלא שינהוב בו כבוד אפי' כל דהו וכמו שפירשנו, ואין כבוד אלא תורה בכמה נוסחאות יש ואין כבוד אלא לחכמים משום דקשיא להו שחזר ואמר ואין טוב אלא תורה ועוד דקרא כתיב כבוד חכמים ינחלו, אך אין אנו צריכין לזה שכבר פרש"י ז"ל ואין כבוד אלא תורה כלומר אלא לתורה והכי קאמר אין כבוד בא לו לאדם אלא על עסקי תורה עכ"ל, ולכן נקט ראש הפסוק כבוד חכמים ינחלו שהכבוד בא להם בנחלה ע"ד מ"ש בסוף הבריתא הקודמת וממתנה נחליאל שבתחלה ניתנה לו במתנה ואח"כ בירושה שאין לה הפסק ולהורות שנחלה זו היא בשביל התורה מביא סוף פסוק שנאמר על התורה דכתיב שם משלי כ"ח, מסיר אזנו משמוע תורה וכו' משגה ישרים בדרך רע שאומר על איסור מותר ועל מותר אסור ולכן בשחותו הוא יפול, ולהפך מזה ותמימים שעוסקים בתורת ה' תמימה ינחלו טוב שנוחלים לעולם הבא שכלו טוב ואין טוב אלא תורה שכיון שעוסקין בה תמיד הם נוחלין אותה שנאמר כי לקח טוב נתתי לכם בתחלה במתנה שיש לה הפסק אמנם תורתי אל תעזובו, שאז ינחלו אותה בירושה שאין לה הפסק, ושוב אין תורה פוסקת מהם.

^ משנה ה.
@ כך היא דרכה של תורה, פת במלח תאכל ומים במשורה תשתה ועל הארץ תישן וחיי צער תחיה ובתורה אתה עמל, אם אתה עושה כן, (תהלים קכח) אשריך וטוב לך. אשריך בעולם הזה וטוב לך לעולם הבא. אל תבקש גדולה לעצמך, ואל תחמוד כבוד, יותר מלימודך עשה, ואל תתאוה לשלחנם של מלכים, ששולחנך גדול משולחנם וכתרך גדול מכתרם, ונאמן הוא בעל מלאכתך שישלם לך שכר פעולתך.
מי שאני להו לצדיקי דאכלי תרי עלמי שאמר בהחלט כך היא דרכה של תורה, ועוד מאחר שאמר פת במלח תאכל וכו' אין לך חיי צער יותר מזה ולמה חזר ואמר וחיי צער תחיה, ועוד קשה שהרי כבר צוה ואמר פת במלח תאכל וכו' ומהו שחזר ואמר ואם אתה עושה כן, דהיה די לו שיאמר ואשריך וטוב לך, עוד איך שייך לזה מה שהזהיר אל תבקש גדולה לעצמך וכו', אמנם הכל יובן עם מ"ש בתנחומא פ' נח שהזכרנו לעיל וז"ל, לא תמצא תורה שבעל פה אצל מי שיבקש עונג העולם תאוה וכבוד וגדולה בעה"ז אלא במי שממית עצמו עליה וכך דרכה של תורה פת במלח תאכל ומים במשורה תשתה ועל הארץ תישן וחיי צער תחיה ובתורה אתה עמל לפי שלא כרת הב"ה ברית עם ישראל אלא על התורה שבעל פה שהיא קשה ללמוד ויש בה צער גדול וכו' וכבר אמרנו לעיל בפרקין שכל הצער הזה הוא מפני שבירת הלוחות שמאז נגזרה גזרה שילמדוה מתוך הטירוף ומתוך הצער ומתוך הדוחק ומתוך שאין להם מזונות לכן אמר כך היא דרכה של תורה שכך נגזרה גזרה פת במלח תאכל ומים במשורה תשתה שזהו מ"ש שם מתוך הדוחק ומתוך שאין להם מזונות ועל הארץ תישן מתוך הטלטול ומתוך הטירוף שבשביל שגולים ממקום למקום צריכים לישן על הארץ, וחיי צער תחיה היינו מ"ש מתוך הצער ומתוך השעבד שלהיותו משועבד לאומות צריך לחיות חיי צער מפחד השונאים שעומדים עלינו לכלותנו וכמ"ש ופחדת לילה ויומם וכו' וחזר ואמר ואם אתה עושה כן, אין הכונה על מ"ש פת במלח תאכל וכו' אלא ר"ל שאף שאתה בדוחק ובצער עכ"ז אין אתה מניח לימוד התורה והוא מ"ש לעיל שעוסק בתורה תדיר שהעיקר הוא לעסוק בה מתוך הצער ומתוך הדוחק אז אשריך וטוב לך וכו' כי כבר אמרו שם שאין לך בן חורין אלא מי שעוסק בתורה כי כיון שמקבל עליו עול תורה מעבירין ממנו עול מלכות ועול דרך ארץ וזהו אשריך בעה"ז שנעשה בן חורין וטוב לך לעה"ב כמ"ש שם לפיכך מתן שכרה לעה"ב וע"ש כי בו מובנים כל דברי הברייתא הזאת, ועוד יאמר אשריך בעה"ז דאיק בפ"א דברכות כל העוסק בתורה יסורין בדלין ממנו וא"כ זהו האושר שיש לו בעה"ז וטוב לך לעה"ב כמ"ש אשרי הגבר אשר תיסרנו יה במה שמקבל על עצמו יסורין בעה"ז ובזה אין בהם ביטול תורה ותפלה וזהו וטוב לך לעה"ב שלא יתבטל מלימודו ויזכה לחיי העה"ב, ולפי שאמר שם שלא תמצא תורה שבע"פ אצל מי שיבקש עונג העולם תאוה וכבוד וגדולה בעה"ז כדלעיל, לכן אמר אל תבקש גדולה לעצמך היינו הגדולה וזה שלא יקנא במי שגדול ממנו ודיוק לעצמך נלע"ד שיובן עם מ"ש במגלה פ"א אר"א א"ר חנינא כשהב"ה פוסק לו גדולה לאדם פוסק לו ולבניו ולבני בניו עד סוף כל הדורות שנאמר ויושיבם לנצח ויגבהו ואם הגיס דעתו הב"ה משפילו וכו' ז"ש אל תבקש גדולה לעצמך שתגיס דעתך להתגדל מאד כי בזה תשאר הגדולה לעצמך ולא ינחלוה בניך וכנגד הכבוד אמר ואל תחמוד כבוד יותר מלימודך כי התורה מכבדת את בעליה אמנם אין צריך לחמוד הכבוד אדרבא אמרו שם בתנחומא ויש מכלה ומנבל עצמו עליה דהיינו ללמוד אף ממי שהוא קטן ממנו ע"ד מכל מלמדי השכלתי וזהו בכיוון אל תחמוד כבוד יותר מלימודך דהיינו שטוב לך ללמוד מכל אדם ולא תחמוד כבוד שיגרום לך להניח מללמוד ממי שהוא קטן ממך, ויש גורסין יותר מלמודך עשה, ונלע"ד שאין זה מענין הבריתא שמדברת בעסק התורה בלבד שלא יבקש גדולה וכבוד ומאן דכר שמייהו דעשיית המצות בזה, אלא ודאי שהגרסא שלנו היא הנכונה ואל תחמוד כבוד יותר מלמודך וסמיך ליה ואל תתאוה לשלחנם של מלכים שהוא מ"ש בתנחומא שלא תמצא תורה אצל מי שיבקש עונג העולם תאוה וכו' וזהו בכיוון ואל תתאוה לשלחנם של מלכים ונתן הטעם ששלחנך גדול משלחנם זהו בעולם הבא כמו שמצינו בתעניות פ"ג שחלם ר"ח בן דוסא דכלהו צדיקי אכלי אפתורא דתלת כרעי דדהבא כנז' שם דשאדו ליה חד כרעא דפתורא דדהבא ואע"פ שהעה"ב אין בו לא אכילה ולא שתיה עכ"ז בא להשמיענו כדי לשבר את האזן ועוד כי אכילה זאת היא כאכילה ושתיה שנאמר בספר קהלת דבד"ת הכתוב מדבר, יהיה מה שיהיה שולחנך גדול משלחנם וכתרך גדול מכתרם שכן כתבנו למעלה בריש פרקין מ' ז"ל כל עצמם של שני כתרים הללו אינן באים אלא מכחה של תורה שנאמר בי מלכים ימלוכו וכו' וכדי שלא יאמר אדם למה אצטער ואלך ומי יודע מה יהיה שם לכן אמר ונאמן הוא בעל מלאכתך כלומר הב"ה שהוא בעל מלאכתך שחייבך לעסוק במלאכתו היא התורה, שישלם לך שכר פעולתך כי כשם שאתה תפעל לעשות רצונו כן יהיה שכרך שמור לעתיד לבא.

^ משנה ו.
@ גדולה תורה יותר מן הכהונה ומן המלכות, שהמלכות נקנית בשלשים מעלות והכהונה בעשרים וארבע, והתורה נקנית בארבעים ושמונה דברים, ואלו הן: בלימוד, בשמיעת האזן, בעריכת שפתים, בבינת הלב בשכלות הלב, באימה, ביראה, בענוה, בשמחה, בשמוש חכמים, בדקדוק חברים ובפלפול התלמידים, בישוב, במקרא, במשנה, במעוט סחורה, במעוט שינה, במעוט תענוג, במעוט שחוק, במעוט דרך ארץ, בארך אפים, בלב טוב, באמונת חכמים, ובקבלת היסורין.
כלפי מ"ש לעיל וכתרך גדול מכתרם בא להורות היאך, ולכן אמר גדולה תורה מן הכהונה ומן המלכות, כדתנן שלשה כתרים הם כתר תורה וכתר כהונה סמוכות זו לזה, לפי שגם הכהונה היא דבר תורה כי שפתי כהן ישמרו דעת ותורה יבקשו מפיהו, אך כשבא לפרטן התחיל מהמלכות, שהמלכות בשלשים מעלות שהיא עולה על הכהונה שש מעלות, אך התורה עולה על כלנה שהיא נקנית במ"ח דברים, אך יש לדקדק למה בשתים אמר מעלות ובתורה דברים, אמנם זה יורה על גודל מעלת התורה, כי הנה המלכות יש לה שלשים מעלות, דהיינו אחר שנבחר למלך יש לו שלשים מעלות המנויים בדברי רש"י ז"ל ובמפרשים ע"ש. וכן הכהן יש לו כ"ד מעלות שהם כ"ד מתנות כהונה כנזכר בדברי רש"י ז"ל, אך התורה צריכה מ"ח דברים להשיגה, שלכן אמר בה והתורה נקנית מה שלא אמר בקודמים, להורות כי קנין התורה גדול ומהולל מאד שצריך הכנה גדולה להתעטר בה, ובלי ספק שאחר שהשיגה יש לו כמה מעלות טובות אין ערוך אליהן, ולא עמד על מנינן לפי שלא נגלו, כי רובן ככולן הם בעה"ב עין לא ראתה, אך מהדברים הצריכים להשיגה ומההכנות הצריכות אליה, לב חכם ישכיל כמה מעלות טובות ישיגו הזוכים אליה, כי כשם שארוכה מארץ מדה ורחבה מיני ים. כך אין ערך לטובות המעותדות למחזיקים בה, וכן אמרו בפרק אין עומדין אמר רבי חייא בר אבא אמר רבי יוחנן כל הנביאים כולם לא נתנבאו אלא למשיא בתו לתלמיד חכם ולעושה פרקמטיא לתלמיד חכם ולמהנה תלמיד חכם מנכסיו, אבל תלמידי חכמים עצמן עין לא ראתה אלקים זולתך. ובזה מתורץ היטב למה מנה של התורה ולא מנה של כהונה ומלכות, לפי שאין כוונתו לבאר מעלות התורה רק הדברים הצריכים אליה להשיגה, ואם הדברים הפחותים ממנה יש להם כל כך מעלות, על אחת כמה וכמה התורה שצריכה כל כך הכנות להשיגה שיהיו המעלות שלה רבים עד כי חדל לספור כי אין מספר, והנה בחלוקה הראשונה של הבריתא הכתובה למעלה מנה כ"ד דברים שהם העיקריים ללימוד התורה, ולכן לא ייחסם אל האדם, שלא אמר הלומד השומע העורך בשפתיו, רק אמר לשון כולל בלימוד בשמיעת האזן וכן כולם, אך בחלוקה השנייה דלקמן ייחס אל האדם המכיר את מקומו והשמח בחלקו וכו'. שהם דברים הראויים אל מי שכבר הסיג לימוד התורה וכמו שנבאר בס"ד, והתחיל ואמר שקניית התורה היא בלימוד שילמוד מרצונו הטוב ולא בהכרח, ולא ילמוד מעצמו רק ילך אצל חכמים ויחכם, וזהו בשמיעת האזן שיטה אזנו לשמוע דברי חכמים. בעריכת שפתים שיהיו דברי תורה שגורים בפיו בבינת הלב בשכלות הלב. כתב רש"י ז"ל ולא שמעתי מה בין זה לזה. ואפשר שלכן יש גורסים בכוונת הלב, אך נוסחת המשניות שבידינו היא בבינת הלב בשכלות הלב. ויובן עם מה ששנינו בפרק ג' דמכילתין אם אין בינה אין דעת, אם אין דעת אין בינה. ופירשנו שם על-דרך מה-שכתב הרב שם, בינה הוא המבין דבר מתוך דבר, ודעת הוא הנותן טעם לדבריו ומבחין בין טוב לרע, ובזה אני מפרש שתים אלה, בבינת הלב הוא להבין דבר מתוך דבר, שאחר שלמד מרבותיו יבין מדבריהם דבר מתוך דבר, ולפי שלפעמים אגב חורפא שבשתא, לכן אמר אחר זה בשכלות הלב, דהיינו שישכיל להבחין בין טוב לרע ולתת טוב טעם ודעת לדבריו, באימה זהו מה-שכתוב ומורא רבך כמורא שמים. וכבר אמרו בשבת פרק ב': אמר רב גידל אמר רב כל תלמיד שיושב לפני רבו ואין שפתותיו נוטפות מר תכוינה וכו'. ואפשר שמדבר גם-כן בכל אדם אפילו הרב, כדאמרינן התם דרבא מקמי דפתח בשמעתא אמר להו לרבנן מילתא דבדיחותא כי היכי דליפתח ליבייהו, לבסוף יתיב באימתא ופתח בשמעתא. והטעם מפני שאמרו אין לו להב"ה בעולמו אלא ארבע אמות של הלכה וכשלומדים הלכה שכינה שם, ולכן צריך לעמוד באימה מפני השכינה, ביראה זהו מה ששנינו כל שיראת חטאו קודמת לחכמתו, חכמתו מתקיימת. וכבר פירשנו שם שהכוונה שקודם לימודו יקבל עליו לירא את ה', וכל מה שילמוד יהיה להיות ירא חטא כי אין בור ירא חטא, ולכן הקדימה לענוה לפי שיראה זו צריכה להיות מתחילת לימודו, וכשלמד אל יתגאה כדי שלא ישכח תלמודו, שכן אמרו כל המתייהר אם חכם הוא חכמתו מסתלקת ממנו, ולכן סמך להו ביראה בענוה. בשמחה כדאמרינן ברבא דתחילה א"ל מילי דבדיחותא ובדחי רבנן. ופירש רש"י נפתח לבם מחמת השמחה. והטעם כמו-שכתוב בפרק במה מדליקין שאין השכינה שורה לא מתוך עצבות וכו' אלא מתוך שמחה של מצוה. ואין לך שמחה של מצוה יותר מזו. בשימוש חכמים, בדקדוק חברים, ובפלפול התלמידים, אלו השלשה צריכים מאד לעוסק בתורה כדגרסינן בפרק-קמא דתעניות הרבה למדתי מרבותי ומחברי יותר מרבותי ומתלמידי יותר מכולם. ועוד אמרו גדולה שמושה יותר מלימודה, כי התמדת שימוש התלמיד לרב לומד ממנו תורה ומצות, וכשהוא לומד עם חביריו כל א' מדקדק בדבריו ומחדדים זה את זה בהלכה, וכל-שכן מתלמידיו ששואלים שאלות ומפלפלים הרבה ומתוך כך מתברר האמת. בישוב כתב רש"י ז"ל בישוב גרסינן בישוב הדעת, לאפוקי מאן דגריס בישיבה שהוא כפול כיון שאמר בשמוש חכמים וכו' היינו בישיבה. ולכן פירש רש"י בישוב הדעת דהיינו שיסיר ממנו המחשבות המטרידות אותו ויתיישב דעתו בתורה, דומה למה-שכתוב לעיל בפרק ד' הלומד זקן למה הוא דומה, לדיו כתובה על נייר מחוק. לפי שכבר נתמלא מוחו מחשבונות רבים ומחשבות המטרידות אותו, ולכן לימודו אינו מתקיים בידו, ולכן התורה נקנית בישוב הדעת, וא' מהדברים הכלולים בישוב הוא ללמוד הדברים כסדר, וכמו-שכתוב בפרק הקודם בן חמש שנים למקרא וכו'. שצריך להקדים המקרא שהיא תורה שבכתב ואח"כ המשנה שהיא תורה שבעל פה, ולכן אמר במקרא תחילה ואחר כך במשנה, לא שיהפך הדברים, כי זה מקרי בלתי ישוב, במיעוט סחורה כדתנן במכילתין פרק ד' רבי מאיר אומר הוי ממעט בעסק ועסוק בתורה. דייק בלישניה הוי ממעט, לאפוקי שלא נבין שלא יעסוק כלל דאי-אפשר בלאו הכי, שכבר אמר רבן-גמליאל יפה תלמוד תורה עם דרך ארץ. אף כאן במעוט סחורה כדי שלא יטריד עצמו יותר מדאי ולא יהיה לו פנאי לעסוק בתורה. במיעוט שינה לפי שאמרו בפרק ו' דערובין לא איברי סיהרא אלא לגירסא. ואיתא במ' התם אמר רב נחמן בר יצחק אנן פועלי דיממי אנן, רב אחא בר יעקב יזיף ופרע. ופירש רש"י היה לו עת קבוע לשנות כך וכך, והיה רגיל לעסוק בתורה ביום, ופעמים שהיה טרוד במזונותיו ביום ופורע קביעות עתו בלילה ע"כ. לכן אחר שאמר במיעוט סחורה הוצרך לומר שאם לפעמים הוא מרבה בסחורה יקיים במיעוט שינה שיפרע בלילה מה שחסר ביום, ואמרו אין דינה של תורה אלא בלילה, במיעוט תענוג כהא דאמרינן לעיל במשנה הקודמת דאיתא בתנחומא פרשת נח לא תמצא תורה שבע"פ אצל מי שיבקש עונג העולם וכו'. ואמנם גם כאן אמר במיעוט תענוג, כי בלא תענוג כלל אי-אפשר, שהרי איתא בפרק במה טומנין תניא רוחץ אדם פניו ידיו ורגליו בכל יום בשביל כבוד קונהו, משום שנאמר כל פעל ה' למענהו ע"כ. וכבר הבאנו למעלה בפרק א' על משנת אם אין אני לי מי לי, בהלל הזקן שהיה אומר לתלמידיו שהולך לעשות מצוה ואומר לרחוץ בבית המרחץ. במיעוט שחוק, אף כאן לא אסר השחוק לגמרי, שהרי אמרנו לעיל דרבא מקמי דפתח בשמעתא אמר להו לרבנן מילתא דבדיחותא וכו'. ובברכות פרק ה' אמר רבי יוחנן משום רשב"י אסור לאדם שימלא שחוק פיו בעה"ז, שנאמר אז ימלא שחוק פינו וכו'. דייק אמרו שימלא שחוק פיו, אבל מעט שחוק מותר כדי להיות בשמחה, במיעוט דרך ארץ. אין לפרש זה כשאר דרך ארץ שבמסכתא זו, לפי שכבר אמר במיעוט סחורה ופירשנוהו, לכן נראין דברי הרב בעל מדרש שמואל שפירשו על התשמיש. והכוונה כמו שכתב הנשר הגדול הרמב"ם ז"ל בהלכות דעות פרק ה' ז"ל: אף על פי שאשתו של אדם מותרת לו תמיד, ראוי לו לתלמיד-חכם שינהיג עצמו בקדושה ולא יהא מצוי אצל אשתו כתרנגול, אלא מלילי שבת ללילי שבת וכו'. ולכן אמר במיעוט דרך ארץ למעט כמה שאפשר, אבל לא להתרחק לגמרי כי מצוה לקיים העונה שאמרו חכמים, בארך אפים שיהא קשה לכעוס ונוח לירצות, כמו-שכתוב למעלה בפרק הקודם, וגם שנינו בפרק ב' ולא הקפדן מלמד ואמרו בפרק ו' דפסחים, אמר רבי שמעון בין לקיש כל אדם שכועס אם חכם הוא חכמתו מסתלקת ממנו, מנלן ממשה ויקצוף משה על פקודי החיל. ונתעלמה ממנו הלכות גיעולי כלים. בלב טוב, לקיים בעצמו והוי דן את כל האדם לכף זכות, כי זה כל האדם שבזה ידינוהו גם-כן לכף זכות, כמו-שכתוב אם ראית תלמיד-חכם שעבר עבירה וכו'. ועוד יאמר עם מה-שכתוב בפרק ט' דברכות תניא רבי יוסי הגלילי אומר צדיקים יצר הטוב שופטן, שנאמר ולבי חלל בקרבי. רשעים יצר הרע שופטן שנאמר נאם פשע לרשע בקרב לבי. בינוניים זה וזה שופטן שנאמר כי יעמוד לימין אביון להושיע משופטי נפשו עכ"ל. ונלע"ד שהכוונה כי הצדיקים תכף שעשו איזה מעשה שיש בו צד עון, לבם נוקפם ואינם זזים משם עד שעושים תשובה, ככתוב ויך לב דוד אותו. ודומיהם וזה בשביל היצה"ט שמעוררם לתשובה, ומביא ראיה מהכתוב ולבי חלל בקרבי. שפירש רש"י ז"ל יצר-הרע, הרי הוא כמת בקרבי שיש בידי לכופו ואין שולט בי אלא יצר הטוב והוא שופטו ע"כ. לא כן הרשעים שאדרבא יצר הרע שופטן שאין מתעוררים לתשובה, אדרבא היצה"ר אומר להם שלא יהיה להם פחד, וכמ"ש נאם פשע לרשע בקרב לבי אין פחד אלקים לנגד עיניו, וכן אם בא לעשות מצוה, היצה"ר אינו מניחו באמור לו הלא טוב לך שבת בירכתי ביתך ואל תצא לילך לב"כ ולב"מ וכיוצא, אך הבינוניים זה וזה שופטן, ולכן הב"ה יעמוד לימינו להושיעו משופטי נפשו שלא יטה לצד היצה"ר רק לימינו, דהיינו יצ"ט לב חכם לימינו, לכן אמר שלקנות התורה צריך לב טוב, להיות יצר הטוב שופטו ולא היצר הרע. באמונת חכמים כבר פירשנו לעיל בריש פרקין מאמרם ז"ל חביבין דברי סופרים מדברי-תורה, כמה ששנינו חומר בדברי סופרים מדברי תורה, והוא לע"ד מה-שכתוב בירמיה ח' איכה תאמרו חכמים אנחנו ותורת ה' אתנו וכו'. כי הנה כבר כתבנו למעלה מאמרם ז"ל כי כל מה שתלמיד ותיק עתיד לחדש בתורה הכל קיבל מסיני, והנה המכחישים דברי חכמים, הוא לפי שאומרים תורה ציוה לנו משה ומה צריך לדבריהם, ולכן אמר הנביא איכה תאמרו חכמים אנחנו ותורת ה' אתנו. ולדבריכם (ירמיה ח, ח): אכן לשקר עשה עט שקר סופרים. יעלה על הדעת שכל מה שכתבו חכמים הוא שקר. הובישו חכמים, כלומר בושו והכלמו אתם החכמים בעיניכם, כי הנה חתו וילכדו, כי מדבריהם ממש נלכדים ופי כסיל מחתה לו, הנה בדבר ה' מאסו, הלא תדעו הלא תשמעו כי כל מה שאמרו חכמים הוא דבר ה' ממש, וליכא מידי דלא רמיזא באוריתא, וכל מה שתלמיד ותיק וכו' כדלעיל. ואם-כן במואסם דברי חכמים מואסים דבר ה' ממש וחכמת מה להם, לכן התורה נקנית באמונת חכמים ובקבלת היסורין, שכן כתוב אשרי הגבר אשר תיסרנו יה ומתורתך תלמדנו, ואמרו על זה בפרק-קמא דברכות שלש מתנות נתן הב"ה לישראל וכולם לא נתנם אלא על ידי יסורין, ואלו הן תורה וארץ ישראל ועולם הבא. וכבר פירשנו בדרושינו המאמר הזה כולו, ודי בזה לעת עתה.

^ משנה ז.
@ המכיר את מקומו והשמח בחלקו, והעושה סייג לדבריו, ואינו מחזיק טובה לעצמו, אהוב, אוהב את המקום, אוהב את הבריות, אוהב את הצדקות, אוהב את התוכחות, אוהב את המישרים, מתרחק מן הכבוד, ולא מגיס לבו בתלמודו, ואינו שמח בהוראה, נושא בעול עם חבירו, מכריעו לכף זכות, מעמידו על האמת, מעמידו על השלום, מתיישב בתלמודו, שואל ומשיב, שומע ומוסיף, הלמד על מנת ללמד, והלמד על מנת לעשות, המחכים את רבו, והמכוין את שמועתו, והאומר דבר בשם אומרו, הא למדת כל האומר דבר בשם אומרו מביא גאולה לעולם, שנאמר (אסתר ב): ותאמר אסתר למלך בשם מרדכי.
אחרי שסידר הדברים הצריכים לקנות התורה, סידר אחריהם כ"ד דברים הראויים למי שכבר קנה והשיג ונעשה תלמיד חכם, שצריך להיות זריז ונשכר בכ"ד דברים אלה לקיים תלמודו בידו, ולהיות אהוב ונחמד בעיני אלקים ואדם, כדי שיאמרו עליו אשרי שזה ילד, אשרי מי שלמד תורה ולא יתחלל שם שמים על ידו, כדגרסינן בפרק ח' דיומא, ולכן ייחסם אל האדם המכיר את מקומו וכו'. ולא אמר בהכרת מקומו ובשמחת חלקו וכן כלם כמו-שכתוב לעיל, ואפשר גם-כן לומר כי הדברים הראשונים אינם אלא בתורה, אך הדברים האלה שייכים גם-כן לשאר אנשים אף שלא יהיו תלמידי-חכמים, כי רובם ככולם נאים לכל אדם אף בדברי הרשות, כי המכיר את מקומו ושמח בחלקו והרוב שלהם יכונו יחדיו לכל אדם, ולכן הזכירם בלשון השייך לאדם עצמו, אמנם כולם ראויים לקניית התורה ולשמור אותה, ולכן הקדים והתורה נקנית במ"ח דברים ודוק. המכיר את מקומו זהו ששנינו בפרק הקודם חכם אינו מדבר בפני מי שגדול ממנו בחכמה, במנין. וגם במילי דעלמא צריך להכיר את מקומו שלא לילך בגדולות ובנפלאות ממנו, והוא מדויק המכיר את מקומו עם מה-שכתוב בקהלת י' אם רוח המושל תעלה עליך מקומך אל תנח וכו'. כלומר אם יעלה בלבך להיות שוטר ומושל על אחרים, אל תעשה כן אלא מקומך אל תנח שתנהוג בשפלות, כי מרפא כשהתרפית לשמוע אליו יניח חטאים גדולים, כי גסות הרוח גורם להיות חוטא חטאים גדולים כמו-שכתוב בסוטה פרק א' כל מי שיש בו גסות הרוח סוף כופר בעיקר. ולהפך מי שמרפה עצמו מלהיות גס רוח, גורם שיניח מלעשות חטאים גדולים. והשמח בחלקו. וכמו ששנינו בפרק ד' איזהו עשיר השמח בחלקו, אם בתורה שאינו מתאוה ומשתדל להיות מתגדל ברבנות, ואם במילי דעלמא שאינו מבקש להרבות הון רק מסתפק בהכרחי ושמח במה שחננו החותך מזון לכל חי, והעושה סייג לדבריו זהו מה ששנינו בפרק ג' סייג לחכמה שתיקה. כי גם אויל מחריש חכם יחשב. וזה אפילו בעניני העה"ז, כי ברוב דברים לא יחדל פשע. אמנם גם בתורה יתכן זה כמו-שכתוב לעולם ילמד אדם לתלמידיו דרך קצרה. ועוד כמו-שכתוב בפרק א' חכמים הזהרו בדבריכם וכו' עי"ש. ואינו מחזיק טובה לעצמו כמו-שאמר ריב"ז בפרק ב' אם למדת תורה הרבה אל תחזיק טובה לעצמך וכו' כמו שפירשנו שם. ובעניני העולם גם-כן ואינו מחזיק טובה לעצמו, שאם יש לו עושר וכבוד אל יאמר כחי ועוצם ידי עשה לי את החיל הזה, רק חסדי ה' יזכיר תהלות ה'. עוד יש באיזה נוסחאות אהוב, אוהב את המקום, אבל בשאר נוסחאות ליתיה לתיבת אהוב, ולכאורה הדין איתם, לפי שאלו הם דברים שהתורה נקנית בהן, וכולן שייכות לאיש הרוצה לקנות או שקנה קנין תורה, ואם הוא אהוב אין זה גורם לקנין או קיום התורה, יהיה מה שיהיה אינו נמנה בכלל המ"ח דברים, שהרי אינן אלא עשרים וארבעה ואם נמנה גם אהוב יהיו עשרים וחמשה בברייתא שניה, אמנם לפי מה שכתבנו בריש פרקין אהוב אוהב את המקום נמנה לאחד, לפי שאם הוא אוהב את המקום ואוהב הבריות לפי שהוא אהוב מהם, כי כמים הפנים לפנים כן לב האדם לאדם. ואוהב את הבריות כבר פירשנוהו. אוהב את הצדקות כתב רש"י ז"ל: אוהב את הצדקות לא-גרסינן, וזה כי הצדקה היא אחת ממצות התורה ואין זה ענין לקניית התורה, אמנם לקיים גרסת הספרים וגם כדי להיות המנין מדוקדק, נאמר כי הנה אמרו בפרק-קמא דבבא-בתרא אמר רב אשי שקולה צדקה כנגד כל המצות וכו' ותלמוד תורה הוא אחד ממצות התורה, ולכן אוהב את הצדקות שהיא שקולה ככל המצות, ראיה לכל מי שירצה לקיים התורה, ולענין זה נלע"ד לתרץ קושיא גדולה דאיתא שם בפרק-קמא דבבא-בתרא והמשכילים יזהירו כזהר הרקיע, זה דיין שדן דין אמת לאמיתו וגבאי צדקה, ומצדיקי הרבים ככוכבים אלו מלמדי תינוקות, כגון מאן, כגון רב שמואל בר שילת וכו'. וכתבו שם התוספות אומר ר"י דצריך-לומר דרקיע מזהיר טפי מכוכבים, דהא בסוף פרק אלו עוברין משמע דגבאי צדקה עדיפי ממלמדי תינוקות, דאמרינן לא מצא בת תלמיד-חכם ישא בת גבאי צדקה, לא מצא בת גבאי צדקה, ישא בת מלמדי תינוקות וכו'. ונלע"ד דהא והא איתא, דלעולם אימא לך דכוכבים עדיפי כפשוטא דקרא דמצדיקי הרבים עדיפי ממשכילים, אך לא כל מלמדי תינוקות שוים, דההיא דפסחים מיירי במלמדי תינוקות דעלמא ואז גבאי צדקה עדיפי, אך ההיא דבבא-בתרא מיירי במלמדי תינוקות גדולים באומנותם ונאמנים יותר מהשאר. וראיה לדברי שהרי הגמרא שואלת כגון מאן כגון רב שמואל בר שילת, משום דקשיתיה הא דאמרינן בפסחים דגבאי צדקה עדיפי, ולכן שואל כגון מאן כגון רב שמואל בר שילת וכו'. דמשם נראה שהיה גדול יותר משאר מלמדי תינוקות, וכמו דאייתי עובדא וע"ש פירוש רש"י. ובזה כל דברי חכמים קיימים, ולדרכנו יתכן שאוהב את הצדקות יש לו ענין עם המ"ח דברים שהתורה נקנית בהם, כי גבאי צדקה ומלמדי תינוקות סמוכים לעד לעולם כשהם עשויים באמת וישר ודוק. אוהב את התוכחות זו אינה צריכה לפנים, שהרי כתוב במשלי ט"ו אזן שומעת תוכחת חיים בקרב חכמים תלין. כי הנה התלמיד-חכם צריך להיות מוכיח לרבים, ואם הוא אינו אוהב את התוכחות איך יוכיח לאחרים, כי יאמרו לו טול קורה מבין עיניך. וכמו דאיתא בערכין פרק ג' אמר רבי יוחנן מעיד אני עלי שמים וארץ שהרבה פעמים לקה עקיבה בן יוסף על ידי, שהייתי קובל עליו לפני רבן-גמליאל וכל שכן שהוסיף בי אהבה, לקיים מה-שכתוב אל תוכח לץ וכו' הוכח לחכם ויאהבך. וכל אלה הדברים שייכי בעניני העולם גם-כן, כי יש אהוב למקום ולבריות לפי שמשאו ומתנו נאה, וגם הוא אוהב את הבריות ואוהב צדקה וחסד ואוהב את התוכחות. אוהב את המישרים הוא מה שאמר הכתוב (תהילים נח, ב): מישרים תשפטו בני אדם. דהיינו מה שהזהירה תורה (ויקרא יט, טו): בצדק תשפוט את עמיתך. ופירש רש"י ז"ל: והוי דן את כל האדם לכף זכות. דהיינו כשהוא עמיתך בתורה, וזהו אוהב את המישרים, שבין בתורה בין בעניני העולם צריך לדון אותו לכף זכות. מתרחק מן הכבוד כמו-שכתוב מפני מה מת יוסף קודם אחיו, מפני שהנהיג עצמו ברבנות. ואמרו גדולה רבנות שמקברת את בעליה. ואף שירצו לכבדו ירחיק עצמו מהם כמו-שכתוב בילקוט שמואל י' כל מי שבורח מן השררה השררה רודפת אחריו וכו'. ולכן סמך אחריו ולא מגיס לבו בתלמודו, שאע"פ שבורח מן השררה והם רצו לנהוג בו כבוד ולהעמידו לראש ישיבה וכדומה, עכ"ז אינו מגיס לבו בתלמודו, ואחריו ואינו שמח בהוראה כמו ששנינו והגס לבו בהוראה שוטה רשע וגס רוח, שלכן צריך שיברח מלהורות, וכמו שהיה עושה רב שבבוא טרפה לידו הוה מכניף לכולהו טבחי כי היכי דלימטי להו שיבא מכשורא. נושא בעול עם חבירו שאע"פ שאינו שמח בהוראה אל יאמר אשמט עצמי וקולר יהא תלוי בצואר הרבים, רק ישא בעול עם חבירו ויענה אף הוא חלקו עמהם, וכמו ששנינו לא יאמר אני מזכה וחבירי מחייבין ומה אעשה וחבירי רבו עלי, כי לא טוב הדבר רק ישא בעול עם חבירו להיות גם הוא כאחיו. ועוד יובן עם מה-שכתוב פרק א' דתעניות בזמן שהציבור שרויים בצער, אל יאמר אדם אלך לביתי ואוכל ואשתה ושלום עלי נפשי וכו'. זהו-שכתוב נושא בעול עם חבירו, מכריעו לכף זכות כי משתדל עמו שיעשה איזו מצוה כדי שיכרע לכף זכות, וכמו-שכתוב בקדושין פרק א' תנו רבנן לעולם יראה אדם עצמו כאילו חציו חייב וחציו זכאי, עשה מצוה אחת אשריו שהכריע עצמו לכף זכות וכו'. מעמידו על האמת שאם רואה אותו מטה בלימודו מדרך האמת, מטהו ומעמידו על האמת, וכמו ששנינו בפרק ד' דברכות רבי נחוניא בן הקנה היה מתפלל בכניסתו לבית המדרש וביציאתו תפילה קצרה. וכתב הרי"ף ז"ל בכניסתו מהו אומר יהי רצון מלפניך ה' אלקי שלא אכשל בדבר הלכה וישמחו בי חבירי וכו'. ולא יכשלו חבירי בדבר הלכה ואשמח בהם, מעמידו על השלום אם יודע בחבירו שנתקוטט עם אחר ישתדל מאד שיעשה שלום עמו ואל יחזיק במחלוקת, ולא יקום ולא יטור את בני עמו כי גדול השלום וצריך לרדוף אחריו, כדכתיב (תהילים לד, טו): בקש שלום ורדפהו. שהכוונה בקש שלום אם נתקוטט עם אחר, וגם ורדפהו כלפי אחרים שידעת שנתקוטטו יחד, רדוף אחריהם עד שישלימו. מתיישב בתלמודו, לכאורה נראה כפול שהרי כבר אמר בחלוקה הקודמת בישוב. ופירש שם בישוב הדעת שיתיישב בתלמודו, ואפשר שזאת היתה להם למי שגורס לעיל בישיבה, כיון שאמר כאן מתיישב בתלמודו, אמנם לפי גירסתנו קשה, אך נלע"ד שכוונת אומרו מתיישב בתלמודו אינו כמו בישוב דלעיל, שכבר פירש שם שהכוונה שילמוד בסדר מקרא ומשנה וגמרא, לא יקדים את המאוחר ולא יאחר המוקדם, וגם שיתיישב דעתו להסיר ממנו מחשבות און, וכאן מדבר במי שכבר למד מקרא ומשנה והוא עוסק בהויות דאביי ורבא, שצריך יותר ישוב שלא יטעה בדבר הלכה, ולכן דייק בלישניה מתיישב בתלמודו, כדאשכחן בסוף הוריות רבי זירא חריף ומקשי, רבה בר רב מתנא מתון ומסיק. ופירש שם הרמ"ה ז"ל דרבי זירא מתוך פלפולו היה יודע להקשות ולתרץ, מיהו לא ידע לאפוקי שמעתא אליבא דהילכתא, ורבה בר מתנא לא היה מפולפל כל כך להקשות ולתרץ מיד אלא היה שוהה ומעיין בנחת יפה יפה עד דהוה סלקא ליה שמעתא אליבא דהלכתא ע"כ. ונלע"ד שזוהי כוונת דוד המלך ע"ה באמרו ואל תצל מפי דבר אמת עד מאד. שידריכהו בדרך אמת, כי למשפטיך יחלתי אף על-פי שאיני חריף להקשות ולתרץ מיד, טוב לי כי יחלתי לשהות ולעיין יפה יפה כדי לעמוד על האמת ולאסוקי שמעתא אליבא דהלכתא, וכן הות ליה שכן אמרו וה' עמו שהלכה כמותו בכל מקום, שואל ומשיב זהו מה-שכתוב לעיל בפרק הקודם שואל כענין ומשיב כהלכה. וכבר פירשו ז"ל שמדבר בתלמיד שצריך לשאול באותו ענין כדי שידע הרב להשיב כהלכה, וכאן כולו מדבר ברב שרוצה לקיים תורתו, אם ילמוד עם חביריו או עם תלמידיו בישיבה, אל ימתין שהם ישאלוהו רק צריך לחדד התלמידים ולשאול מהם, ואם אינם משיבים כהוגן ישיב להם בדרך אמת. ושואל ומשיב הכל דבר א', כי השאלה בלי תשובה לא יתכן כלל, כי צריך להשתדל להשיב שואלו דבר, או אם ישאל הוא בעצמו יכין תשובה לשאלתו, שומע ומוסיף זהו עיקר גדול, שכתוב בזהר פרשת יתרו דף פ"ז א': כמה אית ליה לבר-נש לאזדהרא על פתגמי אורייתא דלא יפיק מאורייתא מה דלא ידע ולא קביל מרביה וכו' ע"ש בארוכה. ז"ש שומע תחילה מרבו ואח"כ מוסיף מדעתו על פי אותם ההקדמות. הלמד על-מנת ללמד, כבר פירשנו דברי רבי ישמעאל בפרק ד' הלמד על מנת ללמד מספיקין בידו ללמוד וללמד ע"ש. ועתה נוסיף בפירוש מאמרם ז"ל בפרק-קמא דקדושין כל המלמד את בנו תורה כאילו קבלה מהר סיני, שנאמר והודעתם לבניך. וסמיך ליה יום אשר עמדת וכו'. והוא מובן במה-שכתוב במדרש חזית שכשבא ליתן תורה לישראל, א"ל תנו לי ערבים טובים שתקיימוה, וכשאמרו בנינו עורבים אותנו נתנה להם, דכתיב (תהילים ח, ג): מפי עוללים ויונקים יסדת עוז ע"ש. ואם-כן המלמד את בנו תורה כדי שיהיו ערבים עלינו שנקיים אותה, הוי כאילו קבלה מהר סיני, לפי שאלולי הבנים לא היינו מקבלים אותה, כי לא רצה לתתה לנו אלא על-ידי ערבותם, ואם-כן צריך שילמוד על-מנת ללמד, והלמד על-מנת לעשות, גם זה מבואר בדברי רבי ישמעאל וע"ש. כי עיקר הלימוד הוי על-מנת לעשות. ומובן היטב במה שפירשנו בפרק ג' על משנת כל שמעשיו מרובין מחכמתו, שעיקר הלימוד הוא שבשעת לימודו אם בא לענין איזו מצוה, יגמור בלבו שאם תבא לידו יקיימנה, וגם באותו לימוד יהיה בעיניו כאילו עושה אותה בשלם שבפנים, ובזה תלמוד גדול שמביא לידי מעשה יע"ש. לכן א' ממ"ח דברים שהתורה נקנית הוא שילמוד על-מנת לעשות באותו פרק שלומד ממש, ובזה יהיה כאילו לומד ומקיים בזמן א'. המחכים את רבו, כי ידענו מה שאמרו החכמים השאלה חצי ידיעה, שכששואל דברים של חכמה, זה גורם שרבו צריך שיחכם להשיב שואלו דבר, ומתוך השאלה הוא יחכם למצוא תשובה הגונה, ולכן אמרו ומתלמידי יותר מכולם, לפי שבתמידות השאלות יחכים לרבו שיתמיד בלימודו כדי להשיב לתלמידו דברי חכמה. והמכוין את שמועתו, נלע"ד שהכוונה כמו שמצינו כמה פעמים שאדם מכוין למה שאומר רבו ועכ"ז מענותנותו לא יאמר משמו רק בשם רבו, ולכן סמך שתים אלה למ"ש המחכים את רבו, שאע"פ שגדולה חכמתו מאד, שבשאלותיו הוא מחכים את רבו וגם מכוין את שמועתו של רבו, ועכ"ז והאומר דבר בשם אומרו כדי שלא ליטול עטרה לעצמו, ועוד יובן במה-שכתוב בירושלמי ריש פרק היה קורא שרבי יוחנן היה קובל על רבי אלעזר דלא אמר שמועתא משמיה, ואמר-לו רבי יעקב בר אידי, כולי עלמא ידעין דרבי אלעזר תלמידיה דרבי יוחנן. ומכל מקום צריך לומר דבר בשם אומרו מהטעם שכתוב שם על-פסוק (תהילים סא, ה): אגורה באהלך עולמים ע"ש בארוכה. הא למדת שכל האומר דבר בשם אומרו מביא גאולה לעולם, שנאמר ותאמר אסתר למלך בשם מרדכי. צריך להבין דברים אלו, תחילה מהיכן למד לומר כן, ועוד מה זו סיבה להביא הגאולה באמור דבר בשם אומרו, ואיך שייך זה למ"ח דברים שהתורה נקנית בהם, אמנם מצאתי בתנחומא פרשת במדבר ז"ל: אמר רבי חזקיה אמר רבי ירמיה בר אבא בשם רבי יוחנן כל שאינו אומר דבר בשם אומרו, עליו הכתוב אומר (משלי כב, כב): אל תגזול דל כי דל הוא. וצריך אדם כשהוא שומע דבר, לומר אותו בשם אומרו אפילו משלשי הלכה ששנו רבותינו, אמר רבי תנחום הלבלר מקובל אני מרבי מיאשא שקיבל מהזקנים הלכה למשה מסיני כל מי שאינו אומר דבר משל תורה בשם אומרו, שעליו הכתוב אומר אל תגזול דל כי דל הוא. וכל האומר דבר בשם אומרו זוכה שיגאלו ישראל על ידו, ממי אתה למד מאסתר ששמעה הדבר ממרדכי על-ידי כן זכתה שנגאלו ישראל על ידיה, הוי אם שמעת דבר הוי אומר בשם אומרו עכ"ל. הנך רואה בעיניך כמה וכמה כפל דבריו ביתור נפיש, האמנם הכל צריכין למי שמדקדק בהם, כי אם לא אמר אלא כל שאינו אומר וכו' עליו הכתוב אומר אל תגזול דל כי דל הוא. הייתי אומר זה דוקא כשאומר הדבר בשמו דהוי גזל שמתלבש בטלית שאינו שלו, ולכן מביא ראיה מאל תגזול דל וכו'. וזה משום דקשיא ליה טעם הכתוב אל תגזול דל לפי שדל הוא, ונפיק מינה חורבא שאם כן מותר לגזול לעשיר, והלא קרא כתיב לא תעשוק את רעך ולא תגזול בין דל בין עשיר, בשביל זה הוכרחו לפרשו בדברי-תורה אל תגזול דל, דהיינו אחרי מותו לומר דבר שהוא חידש משמו של האומרו, כי דל הוא שכיון שאדם מת הוא רש מדברי תורה שאין בידו לחדש עוד, אך אם יאמר דבר זה שמעתי אע"פ שאינו מזכיר שם האומרו, הייתי אומר שדי בזה, לכן חזר ואמר וצריך אדם כשהוא שומע דבר, לומר אותו בשם אומרו דוקא, ולא זו בלבד אלא אפילו משלשי הלכה, שלא די שיזכיר ממי שמע בלבד אלא אפילו משלשה שזה שמע מזה, צריך שיזכיר את כולם. וחזר ואמר כל מי שאינו אומר דבר משל תורה בשם אומרו, לאפוקי דבר הרשות שאדרבא מוטב שלא להזכיר האומרו דילמא נפיק מינה חורבא, וכל האומר דבר בשם אומרו זוכה שיגאלו ישראל על ידו, דייק בלישניה שלא אמר זוכה להביא הגאולה לישראל אלא שיגאלו ישראל על ידו, דהיינו שאם ראויים ישראל להיגאל זוכה שיגאלו על ידו, כי כשם שהוא נותן עטרה למי שראוי להזכיר דבר תורה משמו, כך מגלגלין זכות על ידי זכאי שתבא על ידו גאולה לישראל, ממי אתה למד מאסתר ששמעה הדבר ממרדכי על-ידי כן זכתה שנגאלו על ידיה, גם בזאת יאות מ"ש ששמעה הדבר ממרדכי ולא אמר שאמרה בשם מרדכי, כי מזה נראה שלא היתה כוונת מרדכי שתאמר למלך משמו, כי לא יבצר ממנו לומר הוא בעצמו הדבר למלך, שכן היה מיועציו ושר צבאו כנזכר בתרגום שני, אדרבא הסברא נותנת שלא היה חפץ להזכיר על הדבר כדי שלא יקנאו בו השרים, כי בגתן ותרש היו שרים גדולים כנזכר בספרים ולכן ויגד לאסתר המלכה ולא למלך. אך אסתר רצתה לומר למלך בשם מרדכי למען ימצא חן בעיניו, ולכן זכתה שתהיה הגאולה על ידה, והמה אלה דברי הברייתא, הא למדת, כלומר ממעשה אסתר תלמוד שכל האומר דבר בשם אומרו כמו שעשתה אסתר אע"פ שלא נצטוית ממרדכי כן, מביא גאולה לעולם, כלומר אם הגאולה ראויה שתבא הוא מביא אותה על ידו, ולפי שאין זה אלא בדבר תורה, לכן כלל זה במ"ח דברים שהתורה נקנית בהם, ואע"פ שדבר אסתר לא היה דבר תורה, עכ"ז נלמד מן התורה לפי שכתוב לא תעמוד על דם רעך. ופירשוהו שחייב להצילו אם עומדים עליו להרגו. והגם שהכתוב נאמר על ישראל הנה זה היה מלך, ותנן הוי מתפלל בשלומה של מלכות. ואם היה אחשורוש נהרג היו אומרים שאסתר גרמה מיתתו, כי תכף שנכנסה לבית המלך היה הדבר, ולכן יפה עשתה להגיד למלך ומה גם בשם מרדכי, ועוד שמזה אנו לומדים לדבר תורה, שכן אמרו שם באסתר רבתי רבי לוי בשם רבי אחא בר שילא איש כפר תמרתא אמר: ומה אם ספרו של בשר ודם כך, לכשיבא ספרו של הב"ה דכתיב ביה (מלאכי ג, טז): ויקשב ה' וישמע ויכתב וכו'. על אחת כמה וכמה. הכוונה כי אם ספרו של בשר ודם שנכתב בו דבר בשם אומרו הביא גאולה לעולם, ספרו של הב"ה שכתוב בו כל החידושים שבעלי תורה מחדשים בעה"ז, דבר בשם אומרו שנאמר ויקשב ה'. לאותו המחדש בפרט, וישמע לאותו האומר דבר בשם אומרו, על אחת כמה וכמה שמביא טובה לעולם על ידי התורה שנקראת טוב, ולכן גם זה בכלל המ"ח דברים שנקנית בהם התורה.
^ משנה ח.
@ גדולה תורה שהיא נותנת חיים לעושיה בעולם הזה ובעולם הבא, שנאמר (משלי ד): כי חיים הם למוצאיהם ולכל בשרו מרפא. ואומר (ג): רפאות תהי לשרך ושקוי לעצמותיך. ואומר (שם): עץ חיים היא למחזיקים בה ותומכיה מאשר. ואומר (א): כי לוית חן הם לראשך וענקים לגרגרותיך. ואומר (ד): תתן לראשך לוית חן עטרת תפארת תמגנך. ואומר (ג): אורך ימים בימינה בשמאלה עושר וכבוד. ואומר (שם): כי אורך ימים ושנות חיים ושלום יוסיפו לך.
חקרתי ופשפשתי טעם נכון למה הביא התנא ז' פסוקים, דבא' מהם סגי לראיה למה שאמר גדולה תורה שנותנת חיים וכו'. שהרי בפסוק אורך ימים בימינה וכו'. כבר פירשו רז"ל לעוסקין בה לשמה אורך ימים איכא וכל שכן עושר וכבוד, ולשאינם עוסקין בה לשמה עושר וכבוד איכא שהם חיי העה"ז. אי-נמי בפ' הראשון סגי כי חיים הם למוצאיהם בעה"ב ולכל בשרו מרפא בעה"ז, ולמה לו להביא ז' פסוקים. ונלע"ד דאלה איפוא הם הז' דברים הנזכרים לקמן הנוי והכח והעושר והכבוד והחכמה והזקנה והשיבה והבנים, כי הזקנה והשיבה נחשבים לא', ולכן התחיל גדולה תורה שהיא נותנת חיים וכו'. כלומר לא מצינו דבר שיהנה בו האדם בעה"ז ובעה"ב כי אם התורה, לפי ששאר דברים אינם אלא בא' מהם, שאם האדם עשיר ומכובד מבלי התורה יהנה בעה"ז ולא בעה"ב, וכן אם יסגף עצמו בעה"ז להתרחק מהחטאות יאכל מפרי דרכו בעה"ב ולא בעה"ז, אין דבר שיוכל האדם לירש שני עולמות כי אם בתורה, ולכן אמר שהיא נותנת חיים לעושיה, ולא אמר ללומדיה כי התלמוד גדול כשמביא לידי מעשה כמו-שכתוב לעיל, אך הלומד ואינו מקיים נוח לו שלא נברא. ועוד אמר לעושיה כלפי מה-שכתוב בפרק חלק כל המלמד את בן חבירו תורה מעלה עליו-הכתוב כאילו עשאו לדברי-תורה, שנאמר (דברים כט, ח): ושמרתם את דברי הברית הזאת ועשיתם אותם. ואם כן כל מי שלומד תורה ומלמדה נקרא עושה התורה, ואמר כי חיים הם למוצאיהם כלפי הנוי, כי הנה יופי הגוף מורה על שלימות הנפש כמו שביארנו בדרושינו, ולכן נשתבח רבי יוחנן ביפיו וכמו-שכתוב בברכות פרק-קמא רבי אלעזר חלש, אעל לגביה רבי יוחנן, חזייה דהוה קא גני בבית אפל, גלייה לדרעיה ונפל נהורא, חזייה דהוה קא בכי רבי אלעזר, אמר-ליה אמאי קא בכית, אמר-ליה להאי שופרא דבלי בעפרא קא בכינא. ועוד שם בפרק ג' רבי יוחנן הוה רגיל דהוה אזיל ויתיב בשערי טבילה, אמר כי סלקן ואתיין בנות ישראל מן נהרא לסתכלן בי די ליהוי להו זרעא שפירא כוותי. ולכן אמר כי חיים הם למוצאיהם בעה"ב ולכל בשרו מרפא בעה"ז, שלא יהיה מום בו כלל, והוא הנוי הנאה לצדיקים. וכנגד הכח אמר רפאות תהי לשרך. כי במדרש דריש לשרך כמו לשארך, שלפי דרכנו יכון על הגוף שיהיה לו כח באמור שמועה מפיו בעה"ז להיותו חי ושפתותיו דובבות בקבר, ושקוי לעצמותיך בעה"ז כענין שנאמר (איוב כא, כד): ומוח עצמותיו ישוקה. שבזה עצמותיו יחליפו כח, ועוד יובן לשריך כמו שפירש הראב"ע ז"ל, והטעם תוקף כמו שריר וקיים, הרי הכח. כי הנה נודע מספרי הטבעיים כי הכח בא מחוזק העצמות, וכנגד העושר אמר עץ חיים היא למחזיקים בה. כי כבר אמרו ז"ל לעמלים בה לא נאמר אלא למחזיקים, וזה מדבר בעה"ב כמו שאמרו בכתובות פרק י"ג אמר רבי אלעזר עמי הארצות אינם חיים וכו'. אמר-להם מצאתי להן רפואה מן התורה, כל המשיא בתו לתלמיד-חכם וכו' והמהנה תלמיד-חכם מנכסיו מעלה עליו הכתוב כאילו מדבק בשכינה. ואם-כן עץ חיים היא למחזיקים בה, שיחיו לעולם-הבא ויזכו לתחיית המתים ובעה"ז ותומכיה מאושר, דקשה דהיל"ל ותומכיה מאושרים. האמנם יובן במה-שאמרו ז"ל שלפי שזבולון היה נותן לתוך פיו של יששכר, לפיכך הקדימו משה בברכתו (דברים לג, יח): שמח זבולון בצאתך ויששכר באהלך. לכן אמר ותומכיה כמו זבולון שהיה תומך ליששכר, מאושר שהוא קודם לו, ואותיות מאושר הם אותיות מראשו, רמז שקדם בברכתו ליששכר שהיה גדול ממנו ודוק. וכנגד הכבוד אמר כי לוית חן הם לראשך זה מדבר בעה"ב כמו-שאמרו ז"ל אשרי מי שגדל בשם טוב ונפטר בשם טוב מן העולם. וזהו כי לוית חן שמלוין אותו לעה"ב, הכבוד שקנה בעה"ז בתורה, כבוד חכמים ינחלו וכמו-שכתוב וכבוד עשו לו במותו, שהניחו ספר-תורה על קברו ואמרו קיים זה מה שכתוב בזה, וענקים לגרגרותיך בעולם-הזה שעל-ידי התורה שלומד ומלמד עושים לו כבוד, כדכתיב והדרת פני זקן ופירשו זה שקנה חכמה. ולפי שהכבוד נמשך מהחכמה, לכן אמר תתן לראשך לוית חן, כי זאת החכמה היא גם-כן מלבד חכמת התורה שמחכימת פתי, להיות חכם בשאר דברים כגון בחכמת התכונה, כדכתיב (דברים ד, ו): כי היא חכמתכם ובינתכם לעיני העמים. שהיא חכמת העיבור בהילוך המזלות וסיבוב הכוכבים ודומיהם, וזהו תתן לראשך לוית חן, שנפטר מהעה"ז בשם טוב על חכמתו, וכן בעה"ז עטרת תפארת תמגנך, שהכל מפארים אותו ובאים לשמוע חכמתו, והזקנה והשיבה הם דבר א', גם ישיש וכנגד זה אמר אורך ימים בימינה כי על ידי התורה גם עד זקנה ושיבה אלקים אל יעזבהו, כי זקני תורה כל זמן שמזקינין דעתן מתישבת עליהן. (איוב יב, יב): בישישים חכמה וכו'. ובזה יזכו לחיי העה"ב למען יאריכון ימיך בעולם שכלו ארוך וזהו בימינה, בשמאלה עושר וכבוד היינו בעה"ז, ויובן עם מאמרם ז"ל בשבת פרק ו' מאי-דכתיב (משלי ג, טז): אורך ימים בימינה וכו'. למיימינים בה אורך ימים איכא וכל-שכן עושר וכבוד, למשמאילים בה עושר וכבוד איכא אורך ימים ליכא. וקשה דלעולם אימא לך דאף למיימינים בה אורך ימים איכא עושר וכבוד ליכא, ומהיכא יליף דכל-שכן עושר וכבוד, אך קשיא ליה דהיה לו לומר אורך ימים בימינה עושר וכבוד בשמאלה ולמה שינה לשונו, וזהו ששאל מאי דכתיב, ואמר למיימינים בה אורך ימים איכא וכל-שכן עושר וכבוד, דזו היא הבנת הכתוב אורך ימים בימינה בשמאלה שהוא עושר וכבוד, כי השמאל נכללת בימין, אך בשמאלה דוקא עושר וכבוד איכא אריכות ימים ליכא, וכנגד הבנים אמר כי אורך ימים ושנות חיים וכו'. ויובן עם מה-שכתוב ביומא פרק ז' וכי יש שנים של חיים ושנים שאינן של חיים, אמר רבי אלעזר אלו שנותיו של אדם שמתהפכות עליו מרעה לטובה. ונלע"ד כי אלה איפוא הם חיי העה"ב שמתהפכות עליו מרעה לטובה כמו-שכתוב במדרש מפני מה נגזרה מיתה על הצדיקים, כל זמן שהם חיים הם נלחמין עם יצרם ואחרי מיתתם הם נחים, ושם ינוחו יגיעי כח. אלה הם שנות חיים שיש לאדם בעה"ב, יען כי העמיד תלמידים הרבה הם בניו של אדם ומזכירים תורתו ואז שפתותיו דובבות בקבר, וגם בעה"ז ושלום יוסיפו לך, שיהיו לו בנים טובים ושלום ביניהם, כי קשה תרבות רעה בתוך ביתו של אדם יותר ממלחמת גוג ומגוג. אך כשהבנים טובים ושלום ביניהם אז הוא טוב לאב ושלום יוסיפו לו, אלה הם הז' פסוקים הנאמרים באמת, ואחריהם הביא הברייתא שמפרשת אותם.

^ משנה ט.
@ רבי שמעון בן מנסיא אומר משום רבי שמעון בן יוחאי: הנוי והכח והעושר והכבוד והחכמה והזקנה והשיבה והבנים, נאה לצדיקים ונאה לעולם, שנאמר (שם טז), עטרת תפארת שיבה בדרך צדקה תמצא. ואומר (שם יז), עטרת זקנים בני בנים ותפארת בנים אבותם. ואומר (שם כ), תפארת בחורים כוחם והדר זקנים שיבה. ואומר (ישעיה כד), וחפרה הלבנה ובושה החמה. כי מלך ה' צבאות בהר ציון ובירושלים ונגד זקניו כבוד. רבי שמעון בן מנסיא אומר: אלו שבע מדות שמנו חכמים לצדיקים, כלם נתקיימו ברבי ובבניו.
מה ענין זה בפרק זה שנקרא פרק קנין תורה שכולו מדבר במעלת התורה, אמנם במה שפירשנו לעיל בפסקא הקודמת הכל עולה יפה, כי אלו הדברים נמשכים מן התורה, ולכן כל א' מהם נאה לצדיקים ונאה לעולם, ויובן עם מאי דאיתא בתורת כהנים פרשת אמור (ויקרא כא, י): והכהן הגדול מאחיו. שיהא גדול מאחיו בנוי בעושר בכח בחכמה ובמראה. אפשר שדרשו כן ממה שראו שתי ה' ידיעות סמוכות אהדדי, כי היה לו לומר וכהן הגדול מאחיו, אלא ודאי שהה' רומזת לחמשה דברים שצריך שיהיה גדול מאחיו, ופירש בעל קרבן אהרן כי הנוי הוא בסדר האברים בהיותם נערכים זה לזה ומתיחסים בשיעורן וישובן, והמראה הוא שיהיה בלובן משוער מעורב עם אדמימות משוער, אך בילקוט לא יש ובמראה ויש במקומו ובמדה, דהיינו גובה הקומה כמו-שכתוב בשאול (שמואל א' ט, ב): משכמו ומעלה גבוה מכל העם. והנה הנוי נאה לצדיקים להיות אבריהם נסדרים ומתייחסים זה לזה, לא שיהא א' גדול מחבירו כי אז יהיה בעל מום כנודע, וכתיב כי כל איש אשר בו מום לא יקרב, ונאה לעולם כי בהיותו תמים יכירו וידעו כל באי העולם כי צדיק וישר הוא, והכח גם-כן נאה לצדיקים שבזה יוכל להוכיח ויהיה כוחו יפה ליסר את החוטאים, וכן מצינו ממשה רבינו ע"ה שהיה לו כח גדול להקים את המשכן ולהניף את הלויים כ"ב אלף ביום א', והיה גם-כן נאה לעולם כי הוא הרג את עוג שהיה מן הענקים לפי שהיה גבוה עשר אמות כדגרסינן בפרק ט' דברכות, וגם במלחמת עמלק אמר בחר לנו אנשים וכו'. והעושר נאה לצדיקים כדי שיהיו דבריהם נשמעים ולא יצטרכו לבריות, וכמו-שכתוב בפרק ז' דסנהדרין אמר ר"א למה תלמיד חכם דומה לפני עם-הארץ, בתחילה דומה לו לקיתון של זהב וכו' נהנה ממנו דומה לקיתון של חרס, כיון שנשבר שוב אין לו תקנה ע"כ. ולכן נאה לעולם גם-כן שדבריו יעשו פירות, וגם כי עושה צדקה בממונו ומהנה אחרים, והכבוד כי איזהו מכובד המכבד את הבריות, ולכן נאה הכבוד לצדיקים ונאה לעולם שמכבדים את אחרים, וכמו-שכתוב בפרק היה קורא אמרו עליו על רבן יוחנן בן זכאי שלא הקדימו אדם שלום מעולם אפילו גוי בשוק. והחכמה שכן כתוב פי צדיק יהגה חכמה וכו'. וכבר פירשנו בדרושנו פסוק זה בכמה דרכים נכוחים למבין, ונאה לעולם שנהנים מחכמתו להורות את בני ישראל על כל החקים אשר צוה ה' את משה. והזקנה והשיבה כי כבר שנינו בפרק ד' הלומד מן הזקנים למה הוא דומה, לאוכל ענבים בשולות ושותה יין ישן כמ"ש לעיל. ונאה לעולם גם-כן כי אות הוא לעולם שאינם חוטאים כשהצדיקים ינובון בשיבה, מה שאין כן כשחוטאין הצדיק אבד וכו'. כי מפני הרעה נאסף הצדיק, והבנים זה נאה לצדיקים כשמורישים כתרם לבניהם, כי על זה נצטער משה רבינו ע"ה שבניו לא ירשו מקומו כמ"ש במדרש, ונאה לעולם כי וזרח השמש ובא השמש. עד שלא שקעה שמשו של צדיק זה זרחה שמשו של צדיק אחר, וכל-שכן כשהוא בנו שיורד על פי מדותיו, וכל אלו למד מן הפסוקים הכתובים במשלי, ונקט אותם כסדרם הכתובים שם אע"פ שאינן לסדר הבריתא, כי תחילה כתוב במשלי י"ו עטרת תפארת שיבה בדרך צדקה תמצא. שפירש רש"י ז"ל עטרת זה העושר, תפארת זה הנוי. ולפי דרכו יאמר ששני דברים אלו ימצאו בצדיקים כדי שיוכלו לעשות צדקה. ועוד פירש במדרש הובא בילקוט על-פסוק זה לכו והטפלו בצדקה ואתם זוכים לזקנה, ולכן אמר תמצא דהיינו כמציאה בהיסח הדעת, לפי שהיו מבני עלי ולא היו ראויים לזקנה, אך בדרך צדקה ימצאו אותה, וע"ש עוד במדרש. וגם אמרו בפרק קמא דבבא-בתרא כל הרודף צדקה הב"ה ממציא לו מעות לעשות צדקה, וגם הנוי נרמז בתפארת שיבה, דהיינו מה-שכתוב (תהילים צב, טו): עוד ינובון בשיבה דשנים ורעננים יהיו. דהיינו שתהיה שיבה נאה ולא שיבה חולנית ועצבה, וכמ"ש עוד שם הנותן צדקה לעני מתברך בשש ברכות, דכתיב הלא פרוס וכו' אז יבקע כשחר אורך וארוכתך מהרה תצמח וכו'. אח"כ במשלי י"ז כתוב עטרת זקנים בני בנים וכו'. אלה הם הבנים שנאה לצדיקים ונאה לעולם, וכמו ששנינו בפרק ב' דעריות האב זוכה לבן בנוי בכח וכו'. וכבר פירשנו פסוק זה בהקדמת הספר יע"ש. ובסי' כ' כתוב תפארת בחורים כחם וכו'. זהו הכח, והדר זקנים שיבה אלו הם זקנה ושיבה, וגם עד זקנה ושיבה אלקים אל תעזבני. ובזה יש גם-כן החכמה והדרת פני זקן זה שקנה חכמה, כי כל אלו נאים לצדיקים כיון שנקראים עטרת ותפארת, שהם דברים האמורים בצדיקים דאילו ברשעים אין זה עטרת ותפארת, דאדרבא זקני עם הארץ כל זמן שמזקינין דעתן מיטרפת עליהן, שנאמר וטעם זקנים יקח. וגם עליהם נאמר עושר שמור לבעליו לרעתו. וגם ורשעים בחשך ידמו כי לא בכח יגבר איש. וגם הכבוד נאה לצדיקים לא כן הרשעים וכסילים מרים קלון. ואומר וחפרה הלבנה ובושה החמה וכו'. ונגד זקניו כבוד, הרי הכבוד. ובאמרו ונגד זקניו. שייחס אותם לו ית' אין ספק שבצדיקים מדבר, ועוד איתא בילקוט ישעיה סי' כ"ד והלא דברים קל-וחומר ומה אם מי שאמר והיה העולם עתיד לחלוק כבוד לזקנים על אחת כמה וכמה שבשר ודם צריך לחלוק כבוד לזקנים, וללמדך שאין אדם יושב בישיבה של מטה אלא אם-כן יושב בישיבה של מעלה ע"כ. הרי שמדבר בצדיקים ואין כאן מקום להאריך, ולהורות על כל זה אמר רבי שמעון בן מנסיא כי כל אלו הז' מדות נתקיימו ברבי ובניו שהיו כולם צדיקים, וזרע ישרים יבורך.

^ משנה י.
@ אמר רבי יוסי בן קסמא, פעם אחת הייתי מהלך בדרך ופגע בי אדם אחד ונתן לי שלום והחזרתי לו שלום, אמר לי, רבי מאיזה מקום אתה, אמרתי לו, מעיר גדולה של חכמים ושל סופרים אני, אמר לי, רבי רצונך שתדור עמנו במקומנו, ואני אתן לך אלף אלפים דינרי זהב ואבנים טובות ומרגליות, אמרתי לו אם אתה נותן לי כל כסף וזהב ואבנים טובות ומרגליות שבעולם, איני דר אלא במקום תורה, לפי שבשעת פטירתו של אדם אין מלוין לו לאדם לא כסף ולא זהב ולא אבנים טובות ומרגליות אלא תורה ומעשים טובים בלבד, שנאמר (משלי ו), בהתהלכך תנחה אותך בשכבך תשמור עליך והקיצות היא תשיחך, בהתהלכך תנחה אתך, בעולם הזה, בשכבך תשמור עליך, בקבר. והקיצות היא תשיחך לעולם הבא, וכן כתוב בספר תילים על ידי דוד מלך ישראל (תהלים קיט): טוב לי תורת פיך מאלפי זהב וכסף. ואומר (חגי ב): לי הכסף ולי הזהב נאם ה' צבאות.
רבו מהרבה הקושיות הנופלות על פסקא זו זכרום החכמים בספריהם, וכדי שלא להאריך נבאר הבריתא ומתוכה ילמדו לסקר בסקירה אחת הקושיא ותשובתה בצידה, הנה כבר כתבנו בפרק א' על משנת אם אין אני לי וכו'. שתיבת מהלך רוצה-לומר שהיה מכריח את רגליו לילך לדבר הרשות, יען כי כל היום היו מורגלים ללכת לב"כ ולב"מ, וכשהיה רוצה לילך לצרכיו היה צריך להוליכם בכח, וזהו מהלך שהיה מתחזק כדי להוליכם לאותו הדרך, אף כאן רבי יוסי בן קסמא הרגיל את רגליו תמיד ללכת לב"כ ולב"מ, שלכן פעם אחת בלבד שהוצרך ללכת לדבר הרשות היה מהלך, כלומר אונס את רגליו כנגד מה שההרגל נעשה להם טבע לילך בדרך ישר למקום תורה ועתה ילכו לדרך הרשות, ולפי שראיתי בפרק-קמא דברכות תניא אמר רבי יוסי פעם אחת הייתי מהלך בדרך ונכנסתי לחורבה אחת וכו'. אפשר לומר שזהו רבי יוסי בן קסמא שגם כאן אמר פעם אחת הייתי מהלך בדרך, אלא ששם אמר ובא אליהו זכור-לטוב ושמר לי על הפתח, שהכירו תכף ומיד, וכאן אמר ופגע בי אדם א' שלא הכירו, ואפשר דהא והא איתנהו שמתחילה לא הכירו שעברו אותם הדברים ביניהם כדי לזכות לרבי יוסי כאשר נזכור, ובאותו הדרך גם-כן נכנס רבי יוסי בחורבה אחת להתפלל ובא אליהו ז"ל ללמדו ג' דברים האמורים שם שאין נכנסין לחורבה וכו' ע"ש. ומצאתי בדרך חיים ז"ל: ואפשר כי אליהו ז"ל היה וכו'. וכן בגמרא פרק-קמא דתענית אצל רבי שמעון בן אלעזר דאמרינן פגע בו אדם אחד. ופירש התוספות שהיה אליהו הנביא וכו'. ואפשר שהוא רבי יוסי דפרק-קמא דברכות וכו'. ומה שלא התחיל רבי יוסי להקדים לו שלום, כי פתאום בא אליו והוא לא ראהו עד שנתן לו שלום עכ"ל. דברי פי חכם חן והאמת יורה דרכו, עוד אפשר לומר כי אמר מהלך לפי שאמרו (משלי ה, יט): באהבתה תשגה תמיד. כמו-שכתוב בערובין פרק ה'&nbsp;<a href="#footnote-79" id="noteref-79" title="נד, ע"ב.">[79]</a> אמרו עליו על רבי אליעזר בן פרת שהיה יושב בשוק העליון בצפורי ועוסק בתורה וסדינו מוטל בשוק התחתון של צפורי. ועיין בירושלמי פרק אין עומדין, אף כאן היה מהלך בדרך שהיה טועה בדרך מפני שהיה עוסק בתורה כמו-שכתוב המהלך בדרך אין לו לויה יעסוק בתורה, ולכן כשפגע בו אדם א' כדלעיל, אמר-לו מאיזה מקום אתה. לא הוצרך לשאול לו מי אתה כי כבר הכיר בו שהיה עוסק בתורה, והשיבו מעיר גדולה של חכמים ושל סופרים, כלומר אין אני חכם בתורה מצדי, כדי שלא להחזיק טובה לעצמו, רק מעיר גדולה של חכמים ושל סופרים אני, כי החכמים הם הגדולים שעוסקים בגמרא וסופרים הם מלמדי תינוקות, וכיון שכל עסקנו בתורה לכך אני לומד, אמר לי רבי רצונך שתדור עמנו במקומנו. הכוונה כי כיון שמקומך מקום תורה אינם צריכים לך, ולכן מה טוב ומה נעים שתבא לדור עמנו כי צריכין אנו לך, ובפרט להיות מקומנו נעדר מהתורה צריך שתדור שם בקביעות שלא תצא משם, ולא זו בלבד שתהיה מזכה את הרבים אלא גם אני אתן לך אלף אלפים וכו', אמרתי לו בני. לפי שראה שאלתו הוגנת כדי שילך ללמדם תורה, השיבו בלשון רכה בני אם אתה נותן לי וכו'. קשה לדברים אלו שהרי שנו חכמים בפרק ה' דמכילתין עין רעה וכו' מתלמידיו של בלעם הרשע שאמר אם יתן לי בלק מלא ביתו כסף וזהב וכו'. אמנם תשובת הקושיא הזאת היא לפי שרצה רבי יוסי להראות מעלת התורה שלא יערכנה זהב וזכוכית וכל חפצים לא ישוו בה, ולפי שבברייתא דלעיל אמר רשב"י שהעושר נאה לצדיקים וכו'. בא רבי יוסי בן קסמא ואמר שעכ"ז אין להם לצדיקים לעשות ממנו עיקר, ולכן אמר אם אתה נותן כל כסף וזהב וכו' איני דר אלא במקום תורה, ולפי שיוכל לומר לו והלא גם שם אתה יכול לעסוק בתורה ותזכה את הרבים ללמדם תורה ומצות, אמר-לו טעם אחר שבשעת פטירתו של אדם אין מלוין אותו וכו'. שיובן עם מה-שכתוב בפרקי רבי-אליעזר פ' ל"ד שלשה אוהבים יש לו לאדם בחייו, ואלו הם: בניו וממונו ומעשיו הטובים, ובשעת פטירתו מן העולם הוא מכניס לבניו ולבני ביתו ואומר להם בבקשה מכם בואו והצילוני מדין המות הרע הזה, והן משיבי' אותו ולא שמעת שאין שלטון ביום המות וכו', וכשהוא רואה כן מכניס את ממונו ואומר-לו הרבה טרחתי עליך לילה ויום, בבקשה ממך פדני מן המות הזה והצילני, והוא משיבו והלא שמעת לא יועיל הון ביום עברה, אח"כ מכניס מעשיו הטובים ואומר-להם בואו והצילוני מן המות הזה, והן אומרים לו לך לשלום, עד שלא תלך לשם אנו מקדימין אותך שנאמר והלך לפניך צדקך וכו'. ונלע"ד שבזה יובנו הפסוקים במזמור מ"ט למה אירא בימי רע. דהיינו בהיותו סמוך למיתה, עון עקבי יסובני, ומהו זה הבוטחים על חילם וכו'. ולא יועיל להם כלום, כי הנה אח לא פדה יפדה איש, כי המה בני ביתו, ולא הזכיר הבנים כי ברא מזכי אבא. ובפרקי רבי אליעזר מיירי בבן שאינו בן תורה ומעשים טובים, גם לא יתן לאלקים כפרו הממון, שאעפ"י שצדקה תציל ממות זהו דוקא כשהתמיד לעשותם בחייו, אך להמתין לעשותה בזמן שאין יכול עוד לשמוח בממונו אינו טוב, וכמו שהובא בזהר חדש פרשת לך לך דף ל"ט א' משל יפה יע"ש. ובסוף המזמור אמר אך אלקים יפדה נפשי מיד שאול. כלומר אין בכל א' שיוכל לפדותו רק ללכת בחוקי האלוקים ותורתו, כי יקחני סלה לירש החיים הנצחיים נצח סלה ועד, אל תירא כי יעשיר איש זהו הממון, כי ירבה כבוד ביתו אלו בניו ובני ביתו, שהרי על הממון כי לא במותו יקח הכל, דוקא הכל היינו רוב עשרו אך המעט ממנו יקח, דהיינו מה שעשה ממנו צדקה ומצות, שאלו ילכו עמו ויקדימוהו לקבר, לא ירד אחריו כבודו אלו בניו ובני ביתו שמלווין אותו עד הקבר ולא ירדו עמו לקבר, לכן אין טוב לאדם אלא כי נפשו בחייו יברך, שיעשה צדקה וצידה לדרכו בהיותו בחיים ובזה ויודוך כי תטיב לך, כי אותו הטוב שתעשה בחייך הוא לך להנאתך ולטובתך ואין לאחרים חלק בו, ויודוך קאי אל הצדקה ומעשים טובים שיכירוך לטובה לעה"ב, על כל אלה אמר רבי יוסי שבשעת פטירתו של אדם אין מלוין אותו לא כסף ולא זהב וכו' אלא תורה ומעשים טובים בלבד, והוסיף מילת בלבד לאפוקי בניו ובני ביתו שגם הם אין מלוין אותו לקבר רק תכף שנקבר הולכים לביתם ומניחים אותו שם, שנאמר בהתהלכך תנחה אותך וכו'. דקשה מאי כולי האי, לכן פירש בהתהלכך וכו' בעה"ז. ועיין בפרק ג' על משנת רבי חנינא בן חכינאי אומר הנעור בלילה והמהלך בדרך יחידי. שפירשנו כל הפ' הזה ומה שפירשו עליו בכאן בדרך נכון מאד שמקומו לכאן, וכן הות ליה לרבי יוסי בן קסמא שבמותו הספידוהו הספד גדול כנזכר בפרק-קמא דע"א ע"ש, שזכה בשעת פטירתו שהזכירו תורתו ומעשיו מה שלא היה כן אם היה דר שלא במקום תורה, והביא ראיה מדוד המלך ע"ה טוב לי תורת פיך, דקשה למה לו להאריך בלשונו, וכן כתוב בספר תילים על-ידי דוד מלך ישראל, יאמר בקיצור וכן כתוב טוב לי וכו'. אמנם לפי שיכול להשיבו מה ידעת טיבן של כסף וזהב ואבנים טובות ומרגליות שאתה אומר שאינן שוין לתורה, לכן אמר וכן כתוב בספר תילים ע"י דוד שהיה מלך ישראל ועשיר גדול ועכ"ז אמר טוב לי תורת פיך מאלפי זהב וכסף, והטעם כמו שפירשנו במקום אחר עם מאמרם ז"ל יגעת ולא מצאת אל תאמן וכו'. והני-מילי בדברי-תורה וכו'. שכן העושר יש יגע ולא מוצא אך בתורה יגעת ולא מצאת אל תאמן וכו'. ועוד הוצרך לומר כן לפי מה שהקשינו שכן אמר בלעם ונתגנה בזה, ואיך יאמר רבי יוסי אם אתה נותן לי וכו'. ואמר שלא יקשה לך זה, שהרי מצינו כתוב בספר תהלים שאמר דוד המלך ע"ה טוב לי תורת פיך וכו'. וממנו למד רבי יוסי, ועוד רצה להוכיחו במ"ש ואני אתן לך אלף אלפים וכו'. שאין להתגדל ולהשתרר בעשרו שאינו שלו, רק לי הכסף ולי הזהב אמר ה' צבאות, ובידו לגדל ולחזק לכל.

^ משנה יא.
@ חמשה קנינים קנה הקדוש ברוך הוא בעולמו, ואלו הן, תורה קנין אחד, שמים וארץ קנין אחד, אברהם קנין אחד, ישראל קנין אחד, בית המקדש קנין אחד. תורה מנין, דכתיב (משלי ח): ה' קנני ראשית דרכו קדם מפעליו מאז. שמים וארץ מנין, דכתיב (ישעיה סו): כה אמר ה' השמים כסאי והארץ הדם רגלי אי זה בית אשר תבנו לי ואי זה מקום מנוחתי. ואומר (תהלים קד): מה רבו מעשיך ה' כלם בחכמה עשית מלאה הארץ קנינך. אברהם מנין, דכתיב (בראשית יד): ויברכהו ויאמר ברוך אברם לאל עליון קונה שמים וארץ. ישראל מנין, דכתיב (שמות טו): עד יעבור עמך ה' עד יעבור עם זו קנית. ואומר (תהלים טז): לקדושים אשר בארץ המה ואדירי כל חפצי בם, בית המקדש מנין, דכתיב (שמות טו): מכון לשבתך פעלת ה' מקדש ה' כוננו ידיך. ואומר (תהלים עח): ויביאם אל גבול קדשו הר זה קנתה ימינו.
גם פה ראה ראינו כמה הרגשות שהרגישו הקדמונים, וגם אנחנו בשם אלקינו נזכיר מילתא דשויא לכולהו, ונוסיף עוד לתרץ מה שקשה מניינא למה לי, ועוד כי תני והדר מפרש לכולהו, והיה לו לומר בקיצור חמשה קנינים וכו' תורה קנין א' מנין, ולא להזכיר תחילה כל החמשה ואח"כ לפרט בכל א' מנין. ועוד שכל הבריאות הם ממנו ית', ומהו שאמר באלה חמשה קנינים קנה הקב"ה בעולמו, כי הלא כולי עלמא דיליה ומאי אולמייהו דהני, עוד הרגש קטן אני מרגיש והיא דבכולהו כתיב מנין דכתיב, ובשמים וארץ ובבית המקדש אמר מנין שנאמר, ולמה שינה באלו דוקא, אמנם בדרך חדש ממש לא שיערוהו המפרשים נאמר בס"ד כי אלה החמישה דברים נקראים קנין לפי שלא ימכרם ולא יתנם לאחר לא יחליפם ולא ימיר אותם בשום ענין, והרי זה כמי שקנה איזה דבר שחביב לו מאד שיהיה לו סגולה מכל שאר נכסיו, וכמו שאפרש בכל אחד מהם, ואמר חמשה קנינים למעוטי שלא נקרא שמים וארץ שני קנינים לפי שהם שתי בריאות משונות זו מזו, לכן אמר שאינן אלא חמשה, בעבור זה הוכרח לפרשם תחילה תורה קנין א', שמים וארץ קנין אחד. שלא נאמר שהם שנים ויהיו ששה, שאין הדבר כן רק שמים וארץ הם קנין א' לבד, ולכן פרט לכולם תחילה ואח"כ מפרש אותם, תורה קנין א', הנה התורה קדמה לעולם אלפים שנה כמו-שכתוב (משלי ח, ל): ואהיה שעשועים יום יום. ויומו של הב"ה אלף שנה כמו-שכתוב במדרש משלי ח' הובא בילקוט, ידוע שהתורה נצחית לא יחליף האל ולא ימיר דתו לעולמים ולכן נקראת קנינו, והוא מה שאמר הכתוב (משלי ח, כב): ה' קנני ראשית דרכו. שבשבילה נברא העולם, ולכן יש כאן שתי קדימות ראשית וקדם כנגד הב' אלפים שנה שקדמה לעולם, ולפי שבתורה היה מסתכל וברא העולם כמו-שכתוב בב"ר פרשה א' והתורה אמרה אני הייתי כלי אומנותו של הב"ה כמו שהארכנו בדרושינו, לכן סמך אחריה שמים וארץ קנין אחד, כי אע"פ שהם שתי בריאות יהי רקיע ויקוו המים ותראה היבשה. עכ"ז כבר אמרו בב"ר פ"א בשם רשב"י, שניהם לא נבראו אלא באלפס. ובשניה שנאמר (ישעיה מח, יג): קורא אני אליהם יעמדו יחדיו. ואלו השמים והארץ אינם אלו שאנו רואים דכתיב בהו (ישעיה נא, ו): כי שמים כעשן נמלחו וארץ כבגד תבלה. אלא הם השמים החדשים והארץ החדשה שכתובים בסוף ישעיה הנעשים מחדושי תורה שמחדשים הצדיקים, וכמו-שכתוב בב"ר פ"א: רב הונא בשם רבי אליעזר בנו של רבי יוסי הגלילי אומר: אפילו אותן שכתוב בהן (ישעיה סה, יז): כי הנני בורא שמים חדשים וארץ חדשה. כבר הן ברואין מששת ימי בראשית, הדא הוא דכתיב (כב): כי כאשר השמים החדשים והארץ החדשה. חדשה אין כתיב כאן אלא החדשה עכ"ל. ואלו הן קיימים תמיד שנאמר עומדים לפני נאם ה' וכו'. ולכן קראם קנין א' שחביבים לפניו ית' ולא יחליפם לעד לעולם, כי כשם שהתורה נצחית כך אלו הנעשים ממנה יהיו קיימים לעד לעולם, ולהורות שנבראו כאחד ולכן נקראים קנין א', הביא הכתוב הנאמר בישעיה ס"ו כה אמר ה' השמים כסאי והארץ הדום רגלי וכו'. שמשם נראה היותם קנין א'. ואמנם להיותם קרוים קנין הביא הפ' האחר (תהילים קד, כד): מה רבו מעשיך ה' וכו' מלאה הארץ קנינך. כלומר כל מעשה בראשית שבראת בחכמה, הנה מהם מלאה הארץ שהיא קנינך, וכיון שהארץ נקראת קנין כל-שכן השמים, שהרי בחגיגה פרק ב' איתא גם-כן שהארץ היא שרפרף לכסא, שנאמר (ישעיה סו, א): השמים כסאי והארץ הדום רגלי. ושניהם נבראו כאחד, ואם-כן באמרו שהארץ הוא קנין לו יתב', כל-שכן שגם השמים הם קנינו, ולפי שאין ראיה מפורשת בכתוב ששניהם נקראו קנין, לכן אמר מנין שנאמר. ולא אמר דכתיב לפי שאינו כתוב מפורש רק צריך להביאו מקל-וחומר, אברהם קנין א' איתא בב"ר פ' מ"ג אחר הדברים האלה וכו' אל תירא אברם וכו'. אמר אברהם לפני הב"ה רבש"ע כרת ברית עם נח שאינך מכלה את בניו, עמדתי וסגלתי מצות ומעשים טובים יותר ממנו ודחתה בריתי לבריתו, תאמר שאחר עומד ומסגל מצות ומעשים-טובים יותר ממני ותדחה בריתי לבריתו, אמר-לו הב"ה אנכי מגן לך. מנח לא העמדתי מגינים של צדיקים אבל ממך אני מעמיד מגינים של צדיקים וכו'. הרי שלכך נקרא קנין, שלעולם לא תדחה בריתו אשר כרת עמו, ומה-שכתוב תאמר שאחר הוא משה רבינו ע"ה שאמר-לו הב"ה הרף ממנו ואשמידם ואעשה אותך לגוי וכו'. זה פחד אברהם שמא ידחה בריתו מפני משה רבינו ע"ה, אמנם הב"ה היה יודע שלא יהיה הדבר ולא יבא ובפרט אחר העקידה שנשבע לו כי ברך אברכך וכו'. והביא ראיה מהכתוב (בראשית יד, יט): ברוך אברם לקל עליון קונה שמים וארץ. דקאי אאברהם, וכמו-שכתוב בב"ר פ' מ"ג על-פסוק זה ז"ל: אמר רבי יצחק היה מקבל את העוברים ואת השבים, ומשהיו אוכלים ושותים אומר להם אמרו ברוך אל עולם שאכלנו משלו, אמר-לו הב"ה אני לא היה שמי ניכר לבריותי והכרת אותי בבריותי, מעלה אני עליך כאילו אתה שותף עמי בברייתו של עולם, הדא הוא דכתיב קונה שמים וארץ עכ"ל. ואם-כן הוה ליה כאילו אברהם קנה שמים וארץ, וכמו-שכתוב גם-כן על-פסוק ואשביעך בה' אלקי השמים ואלקי הארץ. מתחילה לא היה אלא אלקי השמים ואברהם הודיעו לבריותיו שהוא אלקי הארץ, ואם השמים והארץ הם קנינו יתב', כל-שכן הצדיקים שמקיימים שמים וארץ שנקראים קנינו, וכאברהם שהבטיחו שבריתו יהיה קיים לנצח נצחים, ולפי שלאברהם היו כמה בנים, יצחק וישמעאל ובני קטורה ואם-כן תתקיים הברית בשאר בניו, לכן חזר ואמר ישראל קנין א' שחביבים המה לו עד שקראם בנים, ולכן נקראים קנינו ית', שלעולם לא יחליפם באומה אחרת, וכמו-שכתוב בפרק ח' דפסחים&nbsp;<a href="#footnote-80" id="noteref-80" title="פז, ע"ב.">[80]</a> כשאמר הושע להב"ה העבירם באומה אחרת, אמר-לו לא היה לך ללמוד ממשה רבך וכו'. שהוכיחו הב"ה על שאמר כן, כי הנה לא יטוש ה' את עמו ולא יחליפם ולא יעבירם לעולם באומה אחרת, ולכן הם קנין א' ומפיק לה מדכתיב עד יעבור עמך ה' עד יעבור עם זו קנית. שהכפל מובן בין כשישראל עושים רצונו של מקום שאז הם עמך ה', בין כשאינם עושים רצונו של מקום שאז נאמר עם זו קנית. יהיה מה שיהיה לעולם הם קנינו ית', ולכן מביא פסוק אחר לקדושים אשר בארץ המה. שיובן עם מה-שכתוב שם בב"ר פ' מ"ג ולא עוד אלא בשעה שיהיו בניך באים לידי עבירות ומעשים רעים אני רואה צדיק א' שבהם ומכריעו עליהם, שהוא יכול לומר למדת הדין די אני נוטלו ומכפר עליהם ע"כ. ז"ש אף שישראל אינם זכאי', ונקרא קנין א' עם כל זה לפי שלקדושים אשר בארץ המה, שלא יפחות העולם מל' צדיקים כמו-שכתוב על-פסוק ואברהם היו יהיה. גימטריא שלושים, נוטל אחר מהם לכפר על בני ישראל. וזהו ל' של לקדושים אשר בארץ המה. שיש ל' צדיקים בארץ, ואדירי שיש להם חוזק גדול שיכולים לומר למדת הדין די, ובזה כל חפצי בם, וכל זה שייך למ"ש תחילה טובתי בל עליך, כשישראל אינם טובים כלפי שמים מה עושה הב"ה לקדושים וכו'. שמכפר עליהם וחוזרים בתשובה, ולכן נקראים קנין אחד ודוק. בית המקדש קנין א' לפי שאחרי שנבחר לא זזה שכינה משם, כדתנן באו לירושלם נאסרו הבמות ולא היה להם עוד היתר, ומביא ראיה מהפסוק מקדש ה' כוננו ידיך. שפירש שם במדרש חביב המקדש שנברא בשתי ידים והעולם לא נברא אלא ביד אחת, שנאמר אף ידי יסדה ארץ וכו'. ולפי שיאמר האומר והלא נחרבו שתי מקדשות, לכן מביא פסוק אחר ויביאם אל גבול קדשו. שזה נאמר על בנין העתיד שיבא מן השמים בנוי ומשוכלל והוא מה שאמר הכתוב תביאמו ותטעמו בהר נחלתך מכון לשבתך פעלת ה'. וכתוב בזהר פרשת פנחס רכא א' תביאמו ותטעמו בהר נחלתך, באן אתר מכון לשבתך פעלת ה', בההוא דפעלת אנת ה' ולא אחרא וכו' ובנינא דא אנן מחכאן ולא בנינא דבר נש דלית ביה קיומא כלל עכ"ל. וזה נקרא קנין שלא ימוט לעולם, ולפי זה מביא הפסוק מקדש אד' כוננו ידיך, דהיינו בית שלישי שאנו מצפים, ולהורות על זה מביא פסוק אחר ויביאם אל גבול קדשו וכו' שכתוב בו קנין, ולהיות שאינה ראיה כל כך ברורה, לכן אמר שנאמר ולא דכתיב, וכמו שפירשנו.
^ משנה יב.
@ וכל מה שברא הקדוש ברוך הוא בעולמו, לא ברא אלא לכבודו, שנאמר (ישעיה מג), כל הנקרא בשמי ולכבודי בראתיו יצרתיו אף עשיתיו. ואומר (שמות טו): ה' ימלוך לעלום ועד.
הוכרח לומר כן לפי שפירש לעיל חמשה קנינים, שלא תאמר אם-כן כל שאר מעשה בראשית למה נבראו, לכן כלל הכל ואמר שכל מה שברא הב"ה בעולמו לא ברא אלא לכבודו ולא נברא דבר לבטלה, שנאמר כל הנקרא בשמי וכו'. והוא מה-שכתוב בב"ר פ"א: (בראשית א, א): את השמים, לרבות חמה ולבנה כוכבים ומזלות, ואת הארץ לרבות אילנות ודשאים וגן עדן. כי כולם נקראים בשמו ביום עשות ה' אלקים ארץ ושמים. ולפי שבד' אותיות השם הקדוש ברא ד' עולמות אצילות בריאה יצירה עשייה, לכן אמר כל הנקרא בשמי, כיון שנקרא שמי עליהם כולם לא נבראו אלא לכבודיף אמנם לפי שהאצילות כולל הכל כי הוא קדש קדשים, לכן אמר כל הנקרא בשמי ולכבודי שכולו נקרא בשמו ית', ולכן הוסיף ו' ולכבודי כי הוא העולם העליון הדבק עמו ית' אחד יחיד ומיוחד, אך בעולמות הפירוד לא כתיב ו' רק בראתיו יצרתיו, ואומר אף עשיתיו כי בעולם העשייה יש כל החיצונים והקליפות ולכן כתוב בו אף, ששם צריך רחמים והרבה להשיב אפו, ולפי שיש פתחון פה לומר כי כמה רשעים יש שבוזים דבריו ומחללים כבודו, ואיך יאמר שכל מה שברא לא ברא אלא לכבודו, לכן הביא הפסוק ה' ימלוך לעולם ועד. שאז יגדל שמו ית' בעולם וכל בני בשר יקראו בשמו, יתמו חטאים מן הארץ ורשעים עוד אינם. וכולם יהיו ששים ושמחים לעשות רצון קונם, ויביא צדק עולמים ונקדש במחנם, ראשון לציון הנה הנם, במהרה בימינו אמן.
^ משנה יג.
@ רבי חנניה בן עקשיא אומר, רצה הקדוש ברוך הוא לזכות את ישראל, לפיכך הרבה להם תורה ומצות, שנאמר (ישעיה מב, כא): ה' חפץ למען צדקו יגדיל תורה ויאדיר.
באמת אמרו חכמים הכל הולך אחר החיתום&nbsp;<a href="#footnote-81" id="noteref-81" title="ברכות יב, ע"א.">[81]</a>, והגם שמשנה זו נאמרה בסוף מסכת מכות&nbsp;<a href="#footnote-82" id="noteref-82" title="פרק ג, ט"ז.">[82]</a>, עם כל זה תקנו לאומרה בסיום כל פרק ופרק ממסכתא זו, לפי שהיא כוללת כל מה ששנו חכמים בפרקים אלו, ולבא על מתכונתה נעורר מה שכבר הקשו המפרשים, דאדרבא ריבוי התורה ומצות נראה חובה ולא זכות, שיותר קשה הוא לשמור ולנצור ארחות משפט מצות הרבה ממה שיקל לשמרם כשהם מעטים, ואני מוסיף עוד להקשות שהוא אמר לפיכך הרבה להם תורה ומצות והפסוק שמביא לראיה לא נזכר בו אלא תורה, יגדיל תורה ויאדיר. אמנם נלע"ד שרבי חנניה הוקשה בכתוב יגדיל תורה ויאדיר מהו זה הכפל, שהיה די שיאמר יגדיל תורה, ואם רוצה לומר גם-כן ויאדיר היה לו לומר יגדיל ויאדיר תורה, ולכן פירש רצה הב"ה וכו', וזה כי שם בסוף מכות&nbsp;<a href="#footnote-83" id="noteref-83" title="ט"ו.">[83]</a> תנן: רבי שמעון ברבי אומר, הרי הוא אומר (דברים יב, כג): רק חזק לבלתי אכול הדם וכו'. ומה אם הדם שנפשו של אדם קצה ממנו הפורש ממנו מקבל שכר, גזל ועריות וכו'. ופירש הר"ב בפירוש משנה זו, ז"ל: לפיכך הרבה להם תורה ומצות, כגון פרשת שקצים ורמשים כדי להרבות שכר כשהם בדלים מהם, אע"פ שבלאו הכי לא היו אוכלין אותו שנפשו של אדם קצה בהן, עד כאן לשונו. ולכן אמר הכתוב רק חזק וכו', שיובן עם מאי דאיתא בתורת כהנים סוף פרשת קדושים&nbsp;<a href="#footnote-84" id="noteref-84" title="פרק ט.">[84]</a>, רבי אלעזר בן עזריה אומר, מנין שלא יאמר אותם אי אפשי ללבוש שעטנז, אי אפשי לאכול בשר חזיר אי אפשי לבא על הערוה אבל אפשי ומה אעשה ואבי שבשמים גזר עלי, תלמוד לומר ואבדיל אתכם מן העמים להיות לי, נמצא פורש מן העבירה ומקבל עליו עול מלכות שמים, ואלה איפוא הם ג' דברים הצריכים לאדם, שאמר הכתוב שארה כסותה ועונתה לא יגרע, אי אפשי לאכול חזיר הרי שארה, שצריך שיהיה מזון האדם מן המותר בפיו ולא מן האסור, אי אפשי ללבוש שעטנז הרי כסותה, אי אפשי לבא על הערוה הרי עונתה, לכן אמר הכתוב רק חזק לבלתי אכול הדם שאעפ"י שמצד הטבע שלך אתה מואס בו, צריך חזוק להדמות בנפשך שאכילתו תערב לך ואתה פורש ממנו מפני רצון בוראך, והוא לפע"ד מה שאמר הכתוב (תהלים קיט, קא): מכל ארח רע כלאתי רגלי למען אשמר דבריך. לא להנאתי כי אם לעשות רצונך אלקי חפצתי, וזהו גם-כן מה שכתוב במזמור מ' (ט): לעשות רצונך וכו' ותורתך בתוך מעי. כי מה שאני נזהר ממאכלות אסורות אינו מצד שנפשי קצה בהן רק לעשות רצונך, לפי שתורתך בתוך מעי שאיני רוצה להכניס במעי דבר כנגד התורה, ועוד אני מדייק שם בפרשת ראה, שאמר רק חזק וכו', וכתוב אחריו לא תאכלנו וכו', לא תאכלנו למען ייטב לך וכו'. וקשה מאי כולי האי, ואעפ"י שרש"י ז"ל פירש אזהרה לדם התמצית אזהרה לדם האיברים. הדרשה תדרש, אך בראותי שיש הטפחא למלת לא, שהיא טעם מפסיק בין לא לתאכלנו, נלע"ד שיובן עם מה שכתוב בזהר פרשת יתרו דף צ"ג ב': לא תרצח וכו' פסקא טעמא בכל הני תלת, ואי לא דפסקא טעמא לא הוי תיקונא לעלמין ויהא אסיר לן לקטלא נפשא אע"ג דיעבר על אוריתא אבל במה דפסקא טעמא אסיר ושרי עכ"ל. אף אנו נאמר שלכך כתב הטפחא להפסיק בין לא לתאכלנו, כלומר אין לך לפרוש מן הדם בשביל שאתה קץ בו רק יהא דומה בעיניך כאילו ערב לחכך, וזהו לא תאמר שאין אתה אוכלו מפני מאיסותו רק יהא דומה בעיניך כאילו תאכלו מפני עריבותו, אלא שאתה פורש ממנו לעשות רצון קונך, וזהו שאמר למען ייטב לך ולבניך אחריך לשמור דברי התורה כי תעשה הישר בעיני ה', לא הישר להנאתך ולטובתך רק הישר בעיני ה', עוד יתכן לפרש זה עם מאמרם ז"ל פרק ח' דחולין&nbsp;<a href="#footnote-85" id="noteref-85" title="קט, ע"ב.">[85]</a> אסר לן דמא שרא לן כבדא וכו'. וכן בויקרא רבה פ' כ"ב על פסוק ה' מתיר אסורים ע"ש&nbsp;<a href="#footnote-86" id="noteref-86" title="ה' מתיר אסורים. מה שאסרתי לך התרתי לך, אסרתי לך חלב בהמה והתרתי לך בחיה, אסרתי לך גיד הנשה בחיה והתרתי לך בעוף, אסרתי לך שחיטה בעופות והתרתי לך בדגים.">[86]</a>. זהו שכתוב לא בטעם מפסיק, שלא לעולם הוא אסור רק לפעמים תאכלנו, דהיינו הכבד שכולו מלא דם, ועל דרך מה שכתוב בזהר אסיר ושרי. נחזור לפירוש המשנה, שלכן אמר רבי חנניה בן עקשיא רצה הב"ה לזכות את ישראל, מלשון זיכוך שרצה לזכך גופם וחומרם, באסור להם אכילת שקצים ורמשים, לפיכך הרבה להם תורה ומצות בענין השרצים ושקצים, אף על פי שמן הטבע נפשם קצה בהם, שנאמר ה' חפץ למען צדקו, דהיינו להצדיק את ישראל, יגדיל תורה להרבות בדיני המאכלות ויאדיר אותם במצות, דהיינו בכיוון מצוות, רק חזק הנאמר לעיל, וזהו ויאדיר שנאמר על המצות שנתחזק לעשותם בשביל מצות ה' עלינו אף שנפשותינו קצה בהם, עוד יאמר עם מה שכתוב בריש פרקין כל העוסק בתורה לשמה, שנאמר על תורה שבעל פה שצריך חיזוק בשביל הטורח שצריך להשיגה, רצה הב"ה לזכות את ישראל מן הטעם האמור בריש מכילתין על משנת משה קבל וכו'. ביקש משה שתהא המשנה אף היא בכתב, וצפה הב"ה שהאומות עתידים לתרגם את התורה והן אומרי' אנו ישראל וכו', וכדי לזכות את ישראל שיודע בגוים זרעם וכו' כי הם זרע ברך ה', הרבה להם תורה ומצות בתורה שבעל פה, וזהו ה' חפץ למען צדקו. שיוכר לכל צדקתם, יגדיל תורה ממה שבכתב, שרוב התורה בעל פה ומיעוטה בכתב ויאדיר לישראל, ועוד רצה הב"ה לזכות את ישראל מן האומות לפיכך הרבה להם תורה ומצות, שמריבויים לא רצו האומות לקבלם ונשארו לישראל, וזהו ה' חפץ למען צדקו של ישראל יגדיל תורה שארוכה מארץ מדה ורחבה מני ים ויאדיר במצות כדי שלכולם יהא חלק בה, כי זה שומר מצוה אחת וזה שומר אחרת ומכולם תהא התורה תמימה בשמירתה, תרב גדולתה ונשאוב ממעיני ישועתה והיא תהילתה, במהרה בימינו אמן. בילא"ו.

בדרך עדותך ששתי כעל כל הון:
תם ונשלם פירוש מסכת אבות
סולו לרוכב בערבות.


אראה אור כי יהל שמש צדקה ומרפא בכנפיה אור הגנוז בכרכא דכולא ביה פלפול וסברא מרגניתא דלית לה טימי ומילתא אלבושייהו יקירא וזאת תורת האדם הגדול, מעוז ומגדול, בנוי לתלפיות, תל שהכל פונים בו, מאורי ושמשי, ועטרת ראשי, אל מלך איש מעמי, אבי אמי, הרב המחבר נר"ו, על כן ראיתי חובה לעצמי לשפוך לפניו שיחי ושירתי לפניו אגיד, ותשאני רוח המליצה ואשא משלי ואומר:
א.
יִשְׁכּוֹן כְּמֶלֶךְ בַּגְּדוּד זוֹרֵחַ
שֶׁמֶשׁ בְּחוּפָּתוֹ בְּלֵב שָׁמָיִם
מֻטוֹת כְּנָפָיו כַּאֲשֶׁר שׁוֹטֵחַ
יָאִיר פְּנֵי תֵבֵל בְּזִיו קַרְנַיִם
מִי יַעֲרוֹךְ אֵלָיו וְיִפְרוֹץ פָּרֶץ
מֵאָה וְשִׁבְעִים הוּא בְּכָל הָאָרֶץ

ב.
אָמְנָם בְּרִית עוֹלָם וְדָת הוּשָׂמָה
יִפְנֶה וְיַרֶד יוֹם וְיָבֹא עֶרֶב
אַךְ לֹא לְחֶסְרוֹנוֹ וְיִזְרַח שָׁמָּה
בִּמְקוֹם אֲשֶׁר יִשְׁאַף וְהוֹדוֹ יֶרֶב
רַק הָאֲדָמָה כִּסְּתָה עֵינֶיהָ
כִּי הִיא בְּצִלָּהּ תַּאֲפִיל פָּנֶיהָ
ג.
כֵּן זָרְחוּ רַבִּים מְאוֹרֵי שֶׁמֶשׁ
עַל אִמְּרוֹת אָבוֹת לְהוֹעִילֵנוּ
אַךְ לַעֲרוֹב פָּג וְיָמֵשׁ אֶמֶשׁ
כִּי נֶאֱסַף נָגְהָם וּבָא נִשְׁפֵּנוּ
יַעַן בְּצֵל סִכְלוּת אֲשֶׁר מוֹנַעַת
אִמְרֵי תְּבוּנוֹתָם פְּלִיאָה דַּעַת

ד.
שֶׁבַח לְבִנְיָמִין פְּאֵר הַכְתִּירוּ
זָרְחוּ לְאוֹר עוֹלָם הֲלֹא הוֹפִיעַ
כִּי צִלְלֵי סִכְלוּת אֲשֶׁר דִקְדִּירוּ
הֵנִיס בְּטוּב טַעֲמוֹ וְאוֹר הִרְקִיעַ
עִמּוֹ מְקוֹר חַיִּים מְאֹד עָצֵמוּ
שִׁמְעוּ אֲמָרָיו מִדְּבַשׁ נָעֵמוּ



עבד כפות לו, נכדו ותלמידו
הצעיר ישראל בנימין בן לא"א כמוהר"ר
ישעיהו כמוהר"ר ישראל הזק"ה באסאן זצוק"ל.


# הערות שוליים
<p><a href="#noteref-1" id="footnote-1">[1]</a>נדה לא, ע"א.<p>
<p><a href="#noteref-2" id="footnote-2">[2]</a>יבמות סה, ע"ב.<p>
<p><a href="#noteref-3" id="footnote-3">[3]</a>יז, ע"א: אמתא דבי רבי חזיתיה לההוא גברא דהוה מחי לבנו גדול, אמרה ליהוי ההוא גברא בשמתא דקעבר משום (ויקרא יט, יד): ולפני עור לא תתן מכשול. דתניא ולפני עור לא תתן מכשול. במכה לבנו גדול הכתוב מדבר.<p>
<p><a href="#noteref-4" id="footnote-4">[4]</a>סנהדרין קז, ע"א.<p>
<p><a href="#noteref-5" id="footnote-5">[5]</a>ברכות ז, ע"א.<p>
<p><a href="#noteref-6" id="footnote-6">[6]</a>זהר חדש. רות.<p>
<p><a href="#noteref-7" id="footnote-7">[7]</a>נב ע"א.<p>
<p><a href="#noteref-8" id="footnote-8">[8]</a>סב, ע"ב.<p>
<p><a href="#noteref-9" id="footnote-9">[9]</a>נו, ע"ב.<p>
<p><a href="#noteref-10" id="footnote-10">[10]</a>פה, ע"א.<p>
<p><a href="#noteref-11" id="footnote-11">[11]</a>נג, ע"א.<p>
<p><a href="#noteref-12" id="footnote-12">[12]</a>טו ע"א.<p>
<p><a href="#noteref-13" id="footnote-13">[13]</a>סנהדרין. נב ע"א.<p>
<p><a href="#noteref-14" id="footnote-14">[14]</a>כז, ע"ב.<p>
<p><a href="#noteref-15" id="footnote-15">[15]</a>קיט, ע"א.<p>
<p><a href="#noteref-16" id="footnote-16">[16]</a>יט, ע"ב.<p>
<p><a href="#noteref-17" id="footnote-17">[17]</a>יט, ע"ב.<p>
<p><a href="#noteref-18" id="footnote-18">[18]</a>סנהדרין צט, ע"ב.<p>
<p><a href="#noteref-19" id="footnote-19">[19]</a>לג, ע"א.<p>
<p><a href="#noteref-20" id="footnote-20">[20]</a>בבא מציעא סב, ע"א.<p>
<p><a href="#noteref-21" id="footnote-21">[21]</a>פרק ב', משנה א.<p>
<p><a href="#noteref-22" id="footnote-22">[22]</a>סנהדרין צט, ע"א.<p>
<p><a href="#noteref-23" id="footnote-23">[23]</a>ילקוט בראשית. (טז, ב). רמז ע"ט.<p>
<p><a href="#noteref-24" id="footnote-24">[24]</a>פט, ע"א.<p>
<p><a href="#noteref-25" id="footnote-25">[25]</a>ומה שאמר עולים והפסוק אומר עולם לא יקשה בעיניך, שזה נאמר על דרך דרש ומעיקרי לשון הקדש, כי אותיות המשך והנוח יתחלפו קצתם עם קצתם, והם נופלות מן הכתיבה להקל.<p>
<p><a href="#noteref-26" id="footnote-26">[26]</a>כט, ע"א.<p>
<p><a href="#noteref-27" id="footnote-27">[27]</a>ילקוט שמעוני. בראשית. רמז כ"ב.<p>
<p><a href="#noteref-28" id="footnote-28">[28]</a>פב, ע"א.<p>
<p><a href="#noteref-29" id="footnote-29">[29]</a>לא, ע"ב.<p>
<p><a href="#noteref-30" id="footnote-30">[30]</a>זהר חדש. פ' כי תצא. מדרש הנעלם.<p>
<p><a href="#noteref-31" id="footnote-31">[31]</a>פסחים. קיח, ע"ב.<p>
<p><a href="#noteref-32" id="footnote-32">[32]</a>במדבר רבה פ"ד.<p>
<p><a href="#noteref-33" id="footnote-33">[33]</a>במדבר ט. א.<p>
<p><a href="#noteref-34" id="footnote-34">[34]</a>לו, ע"א.<p>
<p><a href="#noteref-35" id="footnote-35">[35]</a>שבת. לא, ע"א.<p>
<p><a href="#noteref-36" id="footnote-36">[36]</a>ביצה. טז, ע"א.<p>
<p><a href="#noteref-37" id="footnote-37">[37]</a>סוטה. פרק ב' הלכה ב.<p>
<p><a href="#noteref-38" id="footnote-38">[38]</a>בבא בתרא. קעה, ע"ב.<p>
<p><a href="#noteref-39" id="footnote-39">[39]</a>סנהדרין. סז, ע"ב.<p>
<p><a href="#noteref-40" id="footnote-40">[40]</a>פ"ו, ע"א.<p>
<p><a href="#noteref-41" id="footnote-41">[41]</a>סנהדרין פ"ז, ע"א.<p>
<p><a href="#noteref-42" id="footnote-42">[42]</a>ט"ז, ע"א.<p>
<p><a href="#noteref-43" id="footnote-43">[43]</a>שבת ק"ד, ע"א.<p>
<p><a href="#noteref-44" id="footnote-44">[44]</a>ס"ט, ע"ב.<p>
<p><a href="#noteref-45" id="footnote-45">[45]</a>ישעיה כז, יא.<p>
<p><a href="#noteref-46" id="footnote-46">[46]</a>תהלים עט, א.<p>
<p><a href="#noteref-47" id="footnote-47">[47]</a>דברים י, יז.<p>
<p><a href="#noteref-48" id="footnote-48">[48]</a>זכריה א, טו.<p>
<p><a href="#noteref-49" id="footnote-49">[49]</a>י"א, ע"ב.<p>
<p><a href="#noteref-50" id="footnote-50">[50]</a>לט, ע"א.<p>
<p><a href="#noteref-51" id="footnote-51">[51]</a>סט, ע"א.<p>
<p><a href="#noteref-52" id="footnote-52">[52]</a>ירמיה יז, יב.<p>
<p><a href="#noteref-53" id="footnote-53">[53]</a>תהילים פט, ג.<p>
<p><a href="#noteref-54" id="footnote-54">[54]</a>בראשית כ"ב. רמז צ"ט. אותו היום שהעלה אבינו אברהם את יצחק בנו על גבי המזבח, תיקן הקב"ה שני כבשים א' בשחרית וא' בין הערבים, שנאמר: את הכבש האחד וגו'. כל כך למה, שבשעה שישראל מקריבין תמידין על המזבח וקוראין את המקרא הזה צפונה לפני ה' זוכר עקדת יצחק בן אברהם, מעיד אני עלי שמים וארץ, בין גוי בין ישראל בין איש בין אשה בין עבד בין שפחה קורא את המקרא הזה: צפונה לפני ה'. הקב"ה זוכר עקידת יצחק בן אברהם.<p>
<p><a href="#noteref-55" id="footnote-55">[55]</a>כ"ה, ע"א.<p>
<p><a href="#noteref-56" id="footnote-56">[56]</a>תהילים צז, יא.<p>
<p><a href="#noteref-57" id="footnote-57">[57]</a>שבת קכ"ז, ע"א.<p>
<p><a href="#noteref-58" id="footnote-58">[58]</a>ברכות ל"ד, ע"ב.<p>
<p><a href="#noteref-59" id="footnote-59">[59]</a>כ"ד, ע"ב.<p>
<p><a href="#noteref-60" id="footnote-60">[60]</a>כ"ה, ע"א.<p>
<p><a href="#noteref-61" id="footnote-61">[61]</a>יומא. פרק א'. משנה ג'.<p>
<p><a href="#noteref-62" id="footnote-62">[62]</a>שבועות. לא, ע"א.<p>
<p><a href="#noteref-63" id="footnote-63">[63]</a>קדושין ע, ע"א.<p>
<p><a href="#noteref-64" id="footnote-64">[64]</a>נ, ע"ב.<p>
<p><a href="#noteref-65" id="footnote-65">[65]</a>סה, ע"א.<p>
<p><a href="#noteref-66" id="footnote-66">[66]</a>שבת. לא, ע"א.<p>
<p><a href="#noteref-67" id="footnote-67">[67]</a>עין יעקב. ירושלמי שקלים סוף פרק ו.<p>
<p><a href="#noteref-68" id="footnote-68">[68]</a>שבת. קיח, ע"ב.<p>
<p><a href="#noteref-69" id="footnote-69">[69]</a>סנהדרין פב.<p>
<p><a href="#noteref-70" id="footnote-70">[70]</a>ס"א אף.<p>
<p><a href="#noteref-71" id="footnote-71">[71]</a>עקביא בן מהללאל העיד ארבעה דברים. אמרו לו: עקביא, חזור בך בארבעה דברים שהיית אומר ונעשך אב בית דין לישראל. אמר להן, מוטב לי להיקרא שוטה כל ימי ולא לעשות שעה אחת רשע לפני המקום, שלא יהיו אומרים בשביל שררה חזר בו. הוא היה מטמא שער הפקודה ודם הירוק. וחכמים מטהרין. הוא היה מתיר שיער בכור בעל מום שנשר והניחו בחלון ואחר כך שחטו, וחכמים אוסרים. הוא היה אומר, אין משקין לא את הגיורת ולא את שפחה המשוחררת. וחכמים אומרים, משקין. אמרו לו, מעשה בכרכמית, שפחה משוחררת שהיתה בירושלים, והשקוה שמעיה ואבטליון. אמר להם, דוגמא השקוה. ונידוהו, ומת בנידויו וסקלו בית דין את ארונו. אמר רבי יהודה, חס ושלום שעקביא נתנדה, שאין עזרה ננעלת בפני כל אדם מישראל בחכמה וביראת חטא כעקביא בן מהללאל. (ר"ב): שער הפקודה: לשון פקדון, שהפקידה הבהרת את השיער בעור הבשר והלכה לה, כגון שהיתה בו בהרת ובה שיער לבן, הלכה הבהרת והניחה לשיער לבן במקומו, ואחר כך חזרה הבהרת. עקביא בן מהללאל מטמא, כיון שנהפך שיער לבן בבהרת, אף על פי שזו הבהרת שהיא עכשיו אינה אותה שהפכה אותו לשיער לבן, טמא. ודם הירוק: עקביא בן מהללאל מטמא דסבר כקרן כרכום היה, שהוא מן הדמים הטמאים אלא שלקה. שאין עזרה ננעלת: וכו' לא היה נמצא בכל העזרה מוכתר בענוה וביראת חטא כעקביא בן מהללאל.<p>
<p><a href="#noteref-72" id="footnote-72">[72]</a>לד, ע"א.<p>
<p><a href="#noteref-73" id="footnote-73">[73]</a>שבת. עה, ע"א.<p>
<p><a href="#noteref-74" id="footnote-74">[74]</a>י"ז. ע"א.<p>
<p><a href="#noteref-75" id="footnote-75">[75]</a>שיגיענו נסורת קטנה מן הקורה, כלומר שאם נטעה ישתלש העונש בין כולנו ויקלו מעלי. (רש"י סנהדרין ז, ע"ב)<p>
<p><a href="#noteref-76" id="footnote-76">[76]</a>בבא קמא. צ"ב, ע"ב.<p>
<p><a href="#noteref-77" id="footnote-77">[77]</a>ברכות. מח, ע"א.<p>
<p><a href="#noteref-78" id="footnote-78">[78]</a>פט, ע"ב.<p>
<p><a href="#noteref-79" id="footnote-79">[79]</a>נד, ע"ב.<p>
<p><a href="#noteref-80" id="footnote-80">[80]</a>פז, ע"ב.<p>
<p><a href="#noteref-81" id="footnote-81">[81]</a>ברכות יב, ע"א.<p>
<p><a href="#noteref-82" id="footnote-82">[82]</a>פרק ג, ט"ז.<p>
<p><a href="#noteref-83" id="footnote-83">[83]</a>ט"ו.<p>
<p><a href="#noteref-84" id="footnote-84">[84]</a>פרק ט.<p>
<p><a href="#noteref-85" id="footnote-85">[85]</a>קט, ע"ב.<p>
<p><a href="#noteref-86" id="footnote-86">[86]</a>ה' מתיר אסורים. מה שאסרתי לך התרתי לך, אסרתי לך חלב בהמה והתרתי לך בחיה, אסרתי לך גיד הנשה בחיה והתרתי לך בעוף, אסרתי לך שחיטה בעופות והתרתי לך בדגים.<p>
